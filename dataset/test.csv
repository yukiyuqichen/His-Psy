topic,text,source,book,text_length
貞烈,吳天桂，邠州人，少孤，至安西柳溝習為伶。武威呂成魁死，吳娶其妻。後吳病瘵，貧甚，欲速死以活婦，呂婦不可，吳潛縊而死。呂婦見之，亦縊死。州牧許乃穀憐之，以再醮例不得請旌，爰作《同繩篇》，並敘顛末，徵詩以彰之，時道光甲午也。,WIKI,清稗類鈔,110
讀書,示諭讀史，曲折鄙意，以為看此等文字，但欲通知古今之變，又以觀其所處，義理之得失耳，初不必於翫味究索以求變化，氣質之功也。若慮其感動，不平，遂廢不讀，則進退之閒，又恐皆失之太過，而兩無所據也。,GJTS-XXD,古今圖書集成·學行典,95
刑法,魏丁儀《刑禮論》曰：天垂象，聖人則之，天之為歲也。先春而後秋，君之為治也。先禮而後刑，春以生長為德，秋以殺戮為功，禮以教訓為美，刑以威嚴為用，故先生而後殺，天之為歲，先教而後罰，君之為治也。天不以久遠更其春冬，而人也得以古今改其禮刑哉。,CTEXT,藝文類聚 ,118
在宥,無勞女形，無搖女精，乃可以長生。目無所見，耳無所聞，心無所知，女神將守形，形乃長生。慎女內，閉女外，多知為敗。我為女遂於大明之上矣，至彼至陽之原也；為女入於窈冥之門矣，至彼至陰之原也。天地有官，陰陽有藏，慎守女身，物將自壯。我守其一，以處其和，故我修身千二百歲矣，吾形未嘗衰。」黃帝再拜稽首曰：「廣成子之謂天矣！」廣成子曰：「來！吾語女。彼其物無窮，而人皆以為有終；彼其物無測，而人皆以為有極。得吾道者，上為皇而下為王；失吾道者，上見光而下為土。今夫百昌，皆生於土而反於土，故余將去女，入無窮之門，以遊無極之野。吾與日月參光，吾與天地為常。當我，緡乎！遠我，昏乎！人其盡死，而我獨存乎！」,CTEXT,莊子 ,294
幼慧,書曰：惟人萬物之靈，若夫幼而慧，少而成者益可貴矣。中古而下，英妙間出。乃有特稟異資迴越，倫萃岐嶷肇于襁褓。穎悟發于齠齡學疑，宿習動彰默識或未，就外傅已通群籍甫，及志學即為人師。識洞于未萌智，表于先見心計，足以成務口辯，足以解紛老成之，姿著于容止賦筆之。麗成于俄頃至，行出于天性元，譚絕于流俗時。輩推尚英聲騰騖斯仲尼，所謂生而知之者歟。,GJTS-XXD,古今圖書集成·學行典,167
致知,諭及日用講求工夫，只自各依自家良知。所及自去其障擴充以盡其本體，不可遷就。氣習以趨時，好幸甚幸甚果如是。方是致知格物，方是明善誠身果如是德，安得而不日新業。安得而不富有謂每日自檢未有終日渾成片段者，亦只是致知工夫間斷。夫仁亦在乎熟之而已。又云以此磨勘先輩文字同異工。夫不合常生疑慮又何為其然哉，區區所論致知二字乃是孔門正法眼藏於此，見得真的直是建諸天地而不悖質諸鬼神而無疑。考諸三王而不謬百世以俟聖人而不惑知此者，方謂之知道得此者，方謂之有德異此而學即謂之異端。,GJTS-XXD,古今圖書集成·學行典,231
篤行,王謨，璘子，有族人被毆自經，犯者夜餽百金，謨力辭不較。友人秦章誣配，過邑，謨助月糧五石。鄉曲染羅，教謨勸化，悉改。奢靡游俠見謨斂戢愧心。後貢為陽城訓導。,GJTS-XXD,古今圖書集成·學行典,76
婚姻,明思宗長公主，名徽娖，年十五，奉聖母命，偕宮人數十至嘉定伯周奎府中。以門禁森嚴，不便請鑰為辭，及天將曉，仍歸大內。順治乙酉，上書求出家，世祖命訪原配周都尉世顯，得之，詔使成婚，婚一年而卒。,WIKI,清稗類鈔,94
壹行,先王所惡，無惡於不可知，不可知則君臣、父子、兄弟、朋友、夫妻之際敗矣。十際皆敗，亂莫大焉。凡人倫以十際為安者也，釋十際則與麋鹿虎狼無以異，多勇者則為制耳矣。不可知則知無安君、無樂親矣，無榮兄、無親友、無尊夫矣。,CTEXT,呂氏春秋 ,105
符命,宜命賢哲，作典引一篇，以示來人，摛之罔極，令萬世常戴巍巍，履栗栗，嗅馨香，含甘實，鏡純粹之至精，聆清和之正聲，則百工伊凝，庶績越熙，荷天衢，提地釐，斯天下之上則已，庶可試哉。,CTEXT,藝文類聚 ,87
孝弟,年十六侍父宦，寓京師，父卒，扶柩歸葬廬墓，凡一年。數有虎咆哮，馴遶墓木，產白鳩飛鳴上下，以為孝感所致。著《喪親記》、《菊庵槁》。繇貢士為訓導，為父吮癰，人以孝稱。強年失配，不再娶，人以義稱。,GJTS-XXD,古今圖書集成·學行典,95
奉使,晏子使吳，吳王曰：「寡人得寄僻陋蠻夷之鄉，希見教君子之行，請私而毋為罪！」晏子憱然避位矣。王曰：「吾聞齊君蓋賊以慢，野以暴，吾子容焉，何甚也？」晏子逡巡而對曰：「臣聞之，微事不通，麤事不能者必勞；大事不得，小事不為者必貧；大者不能致人，小者不能至人之門者必困，此臣之所以仕也。如臣豈能以道食人者哉？」晏子出。王笑曰：「今日吾譏晏子也，猶裸而訾高橛者。」,CTEXT,說苑 ,176
格言,范文正公書曰：「舉世不好名，則聖人之權去矣。」公又云：「常調官好做，家常飯好吃。」羅大經謂：「人能甘於吃家常飯。然後甘於做常調官。」,WIKI,宋稗類鈔,66
任道,朝廷者監司之本也。欲斯民之得其所，本原之地亦在朝廷而已。今之監司，姦贓狼籍、肆虐以病民者，莫非宰執、臺諫之親舊賓客。其已失勢者，既按見其交私之狀而斥去之；尚在勢者，豈無其人，顧陛下無自而知之耳。隆興元年，復召。入對，其一言：大學之道在乎格物以致其知。陛下雖有生知之性，高世之行，而未嘗隨事以觀理，即理以應事。是以舉措之閒動涉疑貳，聽納之際未免蔽欺，平治之效所以未著。其二言：君父之讎不與共戴天。今日所當為者，非戰無以復讎，非守無以制勝。且陳古先聖王所以強本折衝、威制遠人之道。時相湯思退方倡和議，除熹武學博士，待次。乾道元年，促就職，既至而洪适為相，復主和，議不合，歸。三年，陳俊卿、劉珙薦為樞密院編修官，待次。五年,GJTS-XXD,古今圖書集成·學行典,308
孝弟,王志能，洪武二十七年，父病，親侍湯藥，衣不解帶，父一飯，亦一飯，父再飯，亦再飯。及父歿，哀毀不已，廬墓三年，始歸奉母解氏，如事父。永樂二年，知縣郝敬上其事，旌之。時名其村曰：孝子鎮。,GJTS-XXD,古今圖書集成·學行典,91
孝弟,父臨終以黃金十兩囑敏均析。繼後家道稍索，敏惟勤勩經營，前金無分毫費。後諸弟成立可授，乃出前金曰：此先人遺物，吾不敢違父命。乃均分之，庶他日可見先人於地下也。人以為難。年六十無疾而終。,GJTS-XXD,古今圖書集成·學行典,91
義俠,山西賈人閻文煥嘗傭於應卜之肆，負其債而死。其幼妻攜穉子涕淚而訴曰：「吾夫貧，有負主翁。寡婦孤兒，家鄉千里，奈何？」應卜太息曰：「往事勿復言。」市棺殮之，歲給以粟布。,WIKI,清稗類鈔,82
豪侈,耆英官兩廣總督時，每吸鼻煙，輒以手握一把擦鼻端，狼籍徧地，皆上品鼻煙也。其侍者不忍，嘗隨時錄貯之。後其家貧甚，乃以之售諸肆，得數百金。,WIKI,清稗類鈔,67
賢媛,許允為晉景王所誅，門生走入告其婦。婦正在機中，神色不變，曰：「蚤知爾耳！」門人欲藏其兒，婦曰：「無豫諸兒事。」後徙居墓所，景王遣鍾會看之，若才流及父，當收。兒以咨母。母曰：「汝等雖佳，才具不多，率胸懷與語，便無所憂。不須極哀，會止便止。又可少問朝事。」兒從之。會反以狀對，卒免。,CTEXT,世說新語 ,139
敬信,吳縣潘文勤公祖蔭每具啟約客，客依時至，則進酒盡歡，或稍越時，則肅之入座，啜之以茗，且與長談，而終不具饌。坐久，客飢，則令進麵一器而已。客退而讓其慢，文勤不受也，曰：「客自失時，我何罪焉？」,WIKI,清稗類鈔,94
知行,由是而致知則心與理，相涵而無顛寘之患，由是而力行則身與事相安，而亦不復有扞格之病矣，雖然人性均善，可以適道而鮮有能從事於斯者。由其有二病，一則病於安常習，故而不能奮然。立志以求自拔。一則病於偏執，私主而不能豁然，虛心以求實。見蓋必如孟子以舜為法，於天下而我猶未免為鄉人者。為憂必期如舜，而後已然。後為能立志必如顏子，以能問於不能，以多問於寡。有若無實若虛然，後為能虛其心既能立志而不肯自棄，又能虛心而不敢，自是然。後聖門用功，節目循序而進，日日有惟新之益，能升堂入室，惟吾之所欲而無所阻矣，此又學者所當深自警也。,GJTS-XXD,古今圖書集成·學行典,256
寺碑,嗟爾名德，超然有暉，五塵夙離，三脩九依，戒珠靡缺，忍鎧無違，智燈含影，慧駕馳騑，若韜山金，如苞海寶，德邁西河，聲踰東道，伊昔傾蓋，于彼朱方，不期而遇，襄水之陽，掩此方墳，悠哉泉下，鬱鬱翠微，遼遼平野，薪盡火滅，歸真息假。,CTEXT,藝文類聚 ,110
廉儉,其後清端薨於兩江總督任所，先一夕，微覺體中不適，晨興，坐內堂判事，少頃，瞑目不語，遂薨。藩臬入內寢，檢遺囊，為棺斂計，見其衾幃敝陋，笥存白金三兩、舊衣數襲、青錢二千、粟米五六斗，相率太息而出。性廉潔，儉於自奉，不為妻子計，惡衣粗食，安之若素。聖祖亦信之彌篤，以為廉吏第一。,WIKI,清稗類鈔,136
婚姻,瑤人之婚嫁也，每於仲冬既望，群集狗頭王廟，報賽宴會，男女雜遝，凡一切金帛珠玉，悉佩諸左右，競相誇耀。其不盡者，貫以綵繩，而懸諸身之前後。宴畢，瑤目踞廳旁，命男女年十七八以上者，分左右席地坐，竟夕唱和，歌聲徹旦，率以狎媟語相贈答。男意愜，惟睨其女而歌，挑以求凰意。女悅男，則就男坐所促膝而坐。既坐，執柯者以男女襟帶絜其短長，如相若，俾男挾女去。越三日，女之父母操豚蹄一簋，清酎一瓢，往婿家，使之同牢合巹。否則互易其鞶，各繫於腰以歸，以為聘，踰一再歲，衣之短長同，則敦媒以導。,WIKI,清稗類鈔,236
謙讓,沈約臣聞役壯休老，上典所優。晨興暮息，事身恆分，若夫元黃未已，非秋駕之衛，筋力為用。豈強飯之時，養老杖鄉，抑推前典，服戎告謝，親學匪任，宿肉極其虛憊，歲制防其不辜。實所以蠲假衰疾，收屏淪暮。,GJTS-XXD,古今圖書集成·學行典,95
孝弟,事寡母，娶妻有姿容，妻稍逆母，母不樂，先即出之，復娶。琴瑟亦調，母亦不樂。先又出之。有司舉孝子。崇禎朝兩旌其門，賜冠帶榮焉。,GJTS-XXD,古今圖書集成·學行典,62
夭壽,孫氏專以王教之義也，惡愚惑之民將反天常。孔子何故曰：『有殺身以成仁，無求生以害仁。』又曰：『自古皆有死，民無信不立。』欲使知去食而必死也。昔者仲尼乃欲民不仁不信乎？夫聖人之教，乃為明允君子，豈徒為愚惑之民哉！愚惑之民威以斧鉞之戮，懲以刀墨之刑，遷之他邑，而流於裔土，猶或不悛，況以言乎？故曰：『惟上智與下愚不移。』然則荀、孫之義，皆失其情，亦可知也。,CTEXT,中論 ,175
性命,有與接會，故惻隱卑謙，形出於外。謂性在內，不與物接，恐非其實。不論性之善惡，徒議外內陰陽，理難以知。且從子政之言，以性為陰，情為陽，夫人稟情，竟有善惡不也。自孟子以下至劉子政，鴻儒博生，聞見多矣。然而論情性竟無定是。唯世碩、儒公孫尼子之徒，頗得其正。由此言之，事易知，道難論也。,GJTS-XXD,古今圖書集成·學行典,139
篤行,嗜義好施。有張堂者苦逋，累鬻妻途遇文即代贖之，歸語其妻鄭，更益以貲為女買媵詢係良家，即還之，不復索價。家落貧困，治圃以活，處之泰然。嘗掌鄉賦，里人貧不能輸者，輒代輸之。上書當道請毀淫祠，興社學以壽終。,GJTS-XXD,古今圖書集成·學行典,100
格言,楊誠齋云：「人皆以饑寒為患，不知所患者正在於不饑不寒爾。」此語殊有味。乞食於野人，晉重耳之所以霸。燎衣破灶而啜豆粥，漢光武之所以興。況下此者，其可不知饑寒之味哉！,WIKI,宋稗類鈔,81
名實,以問唐姑梁，唐姑梁曰：謝子，山東辯士，固權說以取少主。惠王因藏怒而待之。後日復見，逆而弗聽也。非其說異也，所以聽者易。夫以徵為羽，非絃之罪；以甘為苦，非味之過。楚人有烹猴而召其鄰人，以為狗羹也，而甘之。後聞其猴也，據地而吐之，盡瀉其食。此未始知味者也。邯鄲師有出新曲者，託之李奇，人皆爭學之。後知其非也，而皆棄其曲，此未始知音者也。鄙人有得玉璞者，喜其狀，以為寶而藏之。以示人，人以為石也，因而棄之。此未始知玉者也。故有符於中，則貴是而同今古；無以聽其說，則所從來者遠而貴之耳。此和氏之所以泣血於荊山之下。今劍或絕側羸文，齧缺卷銋，而稱以頃襄之劍，則貴人爭帶之；琴或撥刺枉橈，闊解漏越，而稱以楚莊之琴，則側室爭鼓之。苗山之鋋，羊頭之銷，雖水斷龍舟，陸剸兕甲，莫之服帶。山桐之琴，澗梓之腹，雖鳴廉修營，唐牙莫之鼓也。通人則不然。,GJTS-XXD,古今圖書集成·學行典,363
義俠,解士雄，字勷武，海州人。少孤，以力田起家，入貲為國子生。為人樸魯儉約，常布衣疏食。而性好施予，有睦婣任恤風，族黨之力難殯葬者，嫁娶愆期者，皆待之以給。歲暮農事畢，則周行村野間，視破屋中之有鶉衣塵甑者，輒予以布粟，故一鄉皆稱之為解善人。,WIKI,清稗類鈔,117
孝弟,曾輝，甫弱冠，祖母有疾，供湯藥，衣不解帶者，逾月疾尋愈，及父疾且危，輝不令家人知，割股和藥進，父疾亦愈，逾夕父夢神告以愈疾故，乃知之。鄰人湯姓者，彊袒衣以視，則瘡已合矣，府聞旌孝義匾，輝後補庠生。,GJTS-XXD,古今圖書集成·學行典,98
任道,暇時親至，召父老與之語。兒童所讀書，親為正句讀，教者不善，則為易置。擇子弟之秀者，聚而教之。鄉民為社會，為立科條，旌別善惡，使有勸有恥。在縣三歲，民愛之如父母。熙寧初，用呂公著薦，為太子中允、監察御史裡行。神宗素知其名，數召見，每退，必曰：頻來對，欲常常見卿。一日，從容咨訪，報正午，始趨出，庭中人曰：御史不知上未食乎。前後進說甚多，大要以正心窒慾、求賢育材為言，務以誠意感悟主上。嘗勸帝防未萌之欲，及勿輕天下士，帝俯躬曰：當為卿戒之。王安石執政，議更法令，中外皆不以為便，言者攻之甚力。顥被旨赴中堂議事,GJTS-XXD,古今圖書集成·學行典,252
篤行,劉繼惆，多藏好義，施藥餌，建義塚。歲凶給鄉鄰以粟，免于逃亡四方流落者，日施一粥，俾免於餓，復捐穀百石以備賑，輸錢數萬以造橋。知縣申請旌表。,GJTS-XXD,古今圖書集成·學行典,69
務本,故人君之所務者，其在大道遠數乎！大道遠數者，為仁足以覆懤群生，惠足以撫養百姓，明足以照見四方，智足以統理萬物，權足以變應無端，義足以阜生財用，威足以禁遏姦非，武足以平定禍亂，詳於聽受，而審於官人。達於興廢之原，通於安危之分，如此、則君道畢矣。,CTEXT,中論 ,121
道德,前人太極之理，無乎，不該樞紐萬化管攝三才人，于是道何以聚之，操心究理，修德是資德全於心，道見於事，充拓流，行罔有不至道，不遠人欲之即是。,GJTS-XXD,古今圖書集成·學行典,68
仙道,神岳竦丹霄，玉堂臨雪嶺，上採瓊樹華，下挹瑤泉井。又曰：南海納朱濤，玄波洒北溟，仰盻燭龍曜，俯步朝廣庭。又曰：功疏鍊石髓，赤松漱水玉，憑煙眇封子，流浪揮玄俗，空峒臨北戶，昆吾眇南陸，曾霄映紫芝，潛澗汎丹菊，崑崙涌五河，八流縈地軸。又曰：三山羅如粟，巨壑不容刀，白龍騰子明，朱鱗運琴高，輕舉觀滄海，眇邈去瀛洲，玉泉出靈鳧，瓊草被神丘。又曰：熒熒丹桂紫芝，結根雲山九疑，鮮榮夏馥冬熙，誰與薄採松期。又曰：赤松霞霧乘煙，封子鍊骨凌仙，滄漱水玉心玄，故能靈化自然。又曰：乘彼六氣渺茫，輜駕赤水崑陽，遙望至人玄堂，心與罔象俱忘。又曰：朝嗽雲英玉橤，夕挹玉膏石髓，瑤臺藻構霞綺，鱗裳羽蓋級纚。又曰：玉樹標雲翠蔚，靈崖獨拔奇卉，芳津蘭瑩珠隧，碧葉灌清鱗萃。又曰：玉房石㯓磊砢，燭龍銜輝吐火，朝採石英澗左，夕翳瓊葩巖下。,CTEXT,藝文類聚 ,351
孝弟,沈景筠，隱居，獨善，母懼雷及卒，葬宅西，每聞雷發，則奔至墓所，號哭云景筠在此，賀知章為撰《孝德傳》。,GJTS-XXD,古今圖書集成·學行典,50
貫,胡丈昔年答黃繼道問一貫義云一貫誠也，忠恕思誠也，誠者天之道思誠者，人之道此語形容得甚妙。中庸曰：鳶飛戾天，魚躍于淵，言上下察也。君子之道造端乎，夫婦及其至也，察乎天地此是子思在天舉一物在地舉一物，在人舉夫婦，鳶與魚其飛躍，雖不同其實則一物為之耳，夫婦之道亦不出乎此是，皆子思發明一貫之道也，孔子繫易辭有曰：以言乎遠則不禦，以言乎邇則靜，而正以言乎天地之閒，則備矣。亦發明斯道也，如何如何來教引中庸易傳之言，以證一貫之理，甚善。愚意所謂一貫者，亦是如是但據熹所見，而以諸先生之說證之，則忠恕便已在一貫之中，如所謂鳶飛魚躍，雖不同然其實，則一貫之意是也。若耕老之說則是鳶魚飛躍內外精粗合為一貫矣，而一貫之外零卻忠恕二字，恐非聖賢之意也，胡丈以一貫為誠而以忠恕為思誠也，若熹之意則曾子之忠恕即誠也。子思之言違道不遠孟子之言，求仁莫近乃思誠也，試推此思之如何。,GJTS-XXD,古今圖書集成·學行典,376
隱逸,隱於小固山，復號固山樵者。祖恩號牧菴。嘗舉才德弗應，而與陳用拙、胡倥侗輩十有八人結詩社自娛，一時高之呼為十八學士。南郭承家學，敦古道澹，然無希世心。嘗自詠云天應許我飽藜藿，夢亦無心上廟廊。弘治改元，郡守葉贄欲舉以應詔，辭不就。郡守陳相請副謝方石修郡乘，督學徐蕃、劉瑞聞其賢，躬禮其廬，平生不面折人過而與善，如弗及閔人窮困，而一簞一褐樂之，終身年六十九而卒。郡守顧璘立石，表其墓。,GJTS-XXD,古今圖書集成·學行典,189
孝弟,年十九，父內宰卒，擗踊號泣，絕而復甦，水漿不入口者三日。哀氣傷心，遂成疾。伏臥床榻，猶哭不止，淚盡，繼之以血。既葬，疾轉甚。杞有繼母，無他兄弟，度不能自起，作遺書囑其妻楊氏曰：汝善守志，以事吾母。楊氏遺腹生一男，人以為孝感，天不絕其嗣云。泰定三年，旌其門。,GJTS-XXD,古今圖書集成·學行典,128
剛柔,亡。常摐曰：子知之乎。老子曰：夫舌之存也，豈非以其柔耶。齒之亡也，豈非以其剛耶。常摐曰：嘻，是已。天下之事已盡矣，無以復語子哉。韓平子問於叔向曰：剛與柔孰堅。對曰：臣年八十矣，齒再墮而舌尚存，老聃有言曰：天下之至柔，馳騁乎天下之至堅。又曰：人之生也柔弱，其死也剛強；萬物草木之生也柔脆，其死也枯槁。因此觀之，柔弱者生之徒也，剛強者死之徒也。夫生者毀而必復，死者破而愈亡；吾是以知柔之堅於剛也。平子曰：善哉。然則子之行何從。叔向曰：臣亦柔耳,GJTS-XXD,古今圖書集成·學行典,219
隱逸,上意未果，召种司諫放以決之，時种持兄喪於家，既至真廟，之登鸛鵲樓，與決雍都之幸，种懇奏曰：大駕此幸，有不便者三：陛下方以孝治天下，翻事秦漢，侈心封禪群嶽而更臨游別都，久拋宗廟，於孝為闕，此其不便一；其百司供職，儀仗事繁，晚春蠶麥已登，深費農務，此不便二；精兵重臣扈從車蹕，京國一空，民心無依，況九廟乎？此陛下深宜念之，乃其三也。上作色悚然，曰：臣僚無一語及此者。放曰：近臣但願扈清蹕行曠典文頌聲以邀己名，此陛下當自寤於清衷也。翌日傳召鑾輿還闕，臨遣雍人所幸宜不允，真宗便欲邀放從駕至京，放乞還家上，曰：非久，必當召卿。种司諫既以三不便之奏諫真宗，長安之幸，惟大臣深忌之，必知車輅還闕。不久須召先布所陷之基，使其里舊雷有終諷之，曰：非久，朝旨必召，明逸慎勿輕起，當自存隱節。徐宜特削一奏，請覲以問鑾駕還闕之良苦,GJTS-XXD,古今圖書集成·學行典,354
達生,孔子觀於呂梁，縣水三十仞，流沫四十里，黿鼉魚龞之所不能游也。見一丈夫游之，以為有苦而欲死也，使弟子並流而拯之。數百步而出，被髮行歌而游於塘下。孔子從而問焉，曰：「吾以子為鬼，察子則人也。請問蹈水有道乎？」曰：「亡，吾無道。吾始乎故，長乎性，成乎命。與齊俱入，與汩偕出，從水之道而不為私焉。此吾所以蹈之也。」孔子曰：「何謂始乎故，長乎性，成乎命？」曰：「吾生於陵而安於陵，故也；長於水而安於水，性也；不知吾所以然而然，命也。」,CTEXT,莊子 ,212
婚姻,山陽程允元，道光時人。少遊直隸，議婚於劉氏，未娶而歸，留玉環一雙為聘，女父登庸即書庚帖付之，約三年而婚。允元抵家而登庸已前卒，女幼失母，至是益煢獨，轉徒天津，靡所依。鄰人妄傳允元死，將以為利，女聞之，朝暮飲泣，誓以身殉，而苦無確耗。或諷令改字，則哽咽不食，毀容素服，屏居尼庵，以鍼黹度日。蓋南北音問斷絕者，至是三十餘年矣。,WIKI,清稗類鈔,161
聖門諸賢,以是言之，則孟子之祀蓋有非一鄉一邑可得而專者，然事必先其本而物各有其源，先賢之鄉邑，乃其流風餘韻之所，自專祀之廟，豈可缺焉而不重哉。而熊公等今茲之役仰尊明詔，齊心畢力，度材庀工之恐後蓋有見乎是歟。故因記廟之成而歷敘其所由，如此以為孟氏子孫及四方縫掖之士告焉。陳鳳梧天稟純粹，一元之春。精金美玉，和風慶雲。博文約禮，超入聖門。百王治法，萬世歸仁。聖門之傳，獨得其宗。一貫之旨，三省之功。格致誠正，萬世所崇。聖門嫡派，斯道有托。發育洋洋，鳶飛魚躍。慎獨之訓，示我先覺。距詖闢邪，正論諤諤。堯舜之性，仁義之學。烈日秋霜，泰山喬嶽。,GJTS-XXD,古今圖書集成·學行典,262
識鑒,韓康伯與謝玄亦無深好。玄北征後，巷議疑其不振。康伯曰：「此人好名，必能戰。」玄聞之甚忿，常於眾中厲色曰：「丈夫提千兵，入死地，以事君親故發，不得復云為名。」褚期生少時，謝公甚知之，恆云：「褚期生若不佳者，僕不復相士。」,CTEXT,世說新語 ,109
學問,高攀龍戊午吟者謂是年所見，然也。春氣動物百鳥弄韻人心至閒，自有無腔之韻。悠然而來足以吟諷。吟者不可謂詩所吟者，不可謂道姑就行時，心口相念云爾。聖賢止是學為人，學不知天人未真。天在人身春在木，人居天內木涵春。萬殊精別方知義，一本窮研始識仁。試看天人無閒處，不知天道豈知身。中庸二字聖真詮，來自唐虞一脈傳。本體睹聞為入竅，工夫戒懼是天然。但從庸行庸言裏，直徹無聲無臭先。此是人人真本色，可憐千古作陳編。不將一事掛胸中，蕩蕩乾坤在此躬。恰似雲開天穆穆，更如冰泮水瀜瀜。因無邪妄名為寂，豈謂虛無即墮空。履薄臨深緣底事，只愁無浪又生風。吾儒窮理最為先，理徹心空不入禪。窮是十分到底處，理須一物不容前。六經盡向躬行驗，一字不從文義牽。自有豁然通貫日，方知日用是真元。事事精詳是與非，紫陽以此示全歸。初經勉強須堅苦，漸近天然妙入微。精義無過能擇善，入神還只是知幾。須知聖學無多法，尺寸基培萬仞巍。朱陸當年有異同，祇于稽古稍殊功。存心自合先知本，格物無過要識中。六籍漫從鹵莽過，一靈那得豁然通。前賢指示皆精切，後學無訛是晦翁。,GJTS-XXD,古今圖書集成·學行典,455
忠藎,宣統朝，天津有李叟者，痛時事之日非、人心之漸死也，輒痛哭於衢，有時持柝巡行里巷，而打六更，高呼「中國將亡」、「同胞速醒」等語。不衫不履，形同瘋癲，至京亦如之。人問其姓名，則曰李六更。,WIKI,清稗類鈔,91
慎勢,凡冠帶之國，舟車之所通，不用象譯狄鞮，方三千里。古之王者，擇天下之中而立國，擇國之中而立宮，擇宮之中而立廟。天下之地，方千里以為國，所以極治任也。非不能大也，其大不若小，其多不若少。眾封建，非以私賢也，所以便勢全威，所以博義。義博利則無敵。無敵者安。故觀於上世，其封建眾者，其福長，其名彰。神農十七世有天下，與天下同之也。,CTEXT,呂氏春秋 ,161
君子小人,公始以諸生對策廷中一日數萬言，被遇太上皇帝親擢以冠多士，遂取其言施行之及佐諸侯，入冊府事今上皇帝於初潛，又皆以忠言直節有所裨補，上亦雅敬信之，登極之初即召以為侍御史，納用其說。公知上意以必復土疆，必雪讎恥為己任，其所言者莫非修德行政任賢討軍之實，而於分別邪。正之際尤致意焉。尋以邊兵失律廷議不臧，上疏自劾除吏部侍郎，不拜去為數郡布。上恩恤民隱已去之日，民思之如父母，其處閨門居鄉黨，則又親親敬，故隆信義務敦樸，雖家人孺子亦皆藹。然有忠厚廉遜之風，平居無所嗜好，顧喜為詩渾厚質直懇惻條，暢如其為人，不為浮靡之文。論事取極己意然其規模宏闊，骨骼開張，出入變化俊，偉神速世之盡力於文字者，往往反不能及其他片言半簡。雖或出於脫口肆筆之餘，亦無不以仁義忠孝為歸，而皆出於肺腑之誠然。非有所勉強慕倣而為之也。,GJTS-XXD,古今圖書集成·學行典,348
箴規,丁謂有才智，然多希合上旨，天下目為奸邪。及稍進用，即啟迪真宗以神仙之事。又作玉清昭應宮，耗費國帑不可勝計。謂既為宮使，夏竦以知制誥為判官。一日宴官僚於齋廳，有雜手伎，俗謂弄碗注者，獻藝於庭。丁顧語夏曰：「古無詠碗注詩，舍人可作一篇。」夏即席賦詩云：「舞拂挑珠復吐丸，遮藏巧便百千般。主人端坐無由見,WIKI,宋稗類鈔,148
仙道,淼漫八海，汯汨九河，中天起浪，分地寫波，東卷長桑日窟，西斡龍築月阿，迺者潼關不壅，石門已開，導江出漢，浮濟達淮，漳渠水府，包山洞臺，娀英之所遊往，琴馮是焉去來，於是碧巖無霧，綠水不風，飛軒紖鳳，遊軒駕鴻，上朝紫殿，還覲青宮，進麾八老，顧拂四童，酌丹穴之酎，薦麟洲之肴，錦旌麗日，羽衣拂霄，亦有先覺之秀，獨往之英，窺若士於蒙縠，求呂梁於石城，從霧光於底柱，索龍威於洞庭，迎九玄於金闕，謁三素於玉清，更天地而彌固，終逍遙以長生。又《雲上之仙風賦》曰：縹緲遙裔，亙碧海而颺朝霞，凌青煙而溥天際，出龍門而激水，度蔥關以飛雪，於是漢區動御，月軌驚文，浮虛入景，登空汎雲，一舉萬里，曾不浹辰，此列子有待之風也。若乃綿括宇宙，苞絡天維，周流八極，回環四時，氣值節而動律，位涉巽而離箕，徒見去來之緒，莫測終始之期，此太虛無為之風也。,CTEXT,藝文類聚 ,358
性命,理是凡言天地閒人物公共之理，性是在我之理，只這道理受於天而為我所有，故謂之性，性字從生從心是人生來具，是理於心方名之曰性，其大目只是仁義禮智四者而已，得天命之元，在我謂之仁得天命之亨，在我謂之禮得天命之利，在我謂之義得天命之貞，在我謂之智性與命本非二物，在天謂之命，在人謂之性。故程子曰：天所賦為命，人所受為性。文公曰：元亨利貞天道之常，仁義禮智人性之綱。,GJTS-XXD,古今圖書集成·學行典,178
期賢,趙簡子晝居，喟然太息曰：「異哉！吾欲伐衛十年矣，而衛不伐。」侍者曰：「以趙之大，而伐衛之細，君若不欲則可也。君若欲之，請令伐之。」簡子曰：「不如而言也。衛有士十人於吾所。吾乃且伐之，十人者其言不義也，而我伐之，是我為不義也。」故簡子之時，衛以十人者按趙之兵，歿簡子之身。衛可謂知用人矣，遊十士而國家得安。簡子可謂好從諫矣，聽十士而無侵小奪弱之名。,CTEXT,呂氏春秋 ,173
文學,提婆初至，為東亭第講阿毗曇。始發講，坐裁半，僧彌便云：「都已曉。」即於坐分數四有意道人更就餘屋自講。提婆講竟，東亭問法岡道人曰：「弟子都未解，阿彌那得已解？所得云何？」曰：「大略全是，故當小未精覈耳。」桓南郡與殷荊州共談，每相攻難。年餘後，但一兩番。桓自歎才思轉退。殷云：「此乃是君轉解。」,CTEXT,世說新語 ,145
任地,后稷曰：子能以窐為突乎？子能藏其惡而揖之以陰乎？子能使吾士靖而甽浴土乎？子能使保溼安地而處乎？子能使雚夷毋淫乎？子能使子之野盡為泠風乎？子能使槁數節而莖堅乎？子能使穗大而堅、均乎？子能使粟圜而薄糠乎？子能使米多沃而食之彊乎？無之若何？,CTEXT,呂氏春秋 ,117
鑒誡,詩云，泉源在左，淇水在右，女子有行，遠父母兄弟，明當許嫁，配適君子，竭節從理，昏定晨省，夜臥早起，和顏悅色，事如依恃，正身潔行，稱為順婦，以崇螽斯百葉之祉，婚姻九族，云胡不喜，聖人制禮，以隔陰陽，七歲之男，王母不抱，七歲之女，王父不持，親非父母，不與同車，親非兄弟，不與同筵，非禮不動，非義不行，是故宋伯姬遭火不下堂，知必為災，傅母不來，遂成於灰，春秋書之，以為高也。,CTEXT,藝文類聚 ,184
講學,竊謂五常百行理無不貫，仁者，人此者也；義者宜此，禮者履此仁之與禮，其命名雖不同，各有所當，皆天理也。人之所以滅天理者以為人欲所勝耳。人能克去己私，則天理者復動容周旋中。禮仁孰大焉？仁禮之說亦得之，但仁統體，而禮其節文耳。又德輶如毛民鮮克舉之，孔子所謂為仁由，己也。仁以為己任，不亦重乎？程子所謂克己最難也。周子亦曰至易而行難，果而確無難焉。蓋輕故易重，故難知其易，故行之必果，知其難則守之，宜確能果，能確則又何難之有乎？恐不必引堯舜病諸以為任重之證也。死生有命，言稟之素定，非今日所能移。富貴在天，言制之在彼，非人力所能致，如所諭卻費力也。天下歸仁，熟考經文及程氏說，似只謂天下之人以仁歸之，與呂氏贊不同，蓋事事合理則人莫不稱其仁，如宗族稱孝、鄉黨稱弟之比，若有毫髮之私留於胸中，則見乎外者必有所不可揜矣。人亦必以其實而稱之，又何歸仁之有？,GJTS-XXD,古今圖書集成·學行典,370
篤行,洪武閒以功讓舅，指揮使彭舉合為義族。後林得象嶺地，適合鈐記，一穴南山，地石龍走過江，欲去未去，停停而聚，葬著天然二品官。兒孫世代爭馳譽，至孫嵩以弘治鄉魁。嘉靖初拜太僕正卿，人謂指揮使三品官也，卿亦三品冥報，殊不爽云。,GJTS-XXD,古今圖書集成·學行典,108
孝弟,吳世昌，安東邑庠生。甫二歲祖與父相繼淪亡，世昌伶仃孤苦，讀書成立。朝夕奉侍祖母不去左右，遇疾，親嘗湯藥籲天祈禱，無媿古人。年十歲母孟氏病，富夜起割臂肉煎湯奉母，母飲之即痊。,GJTS-XXD,古今圖書集成·學行典,86
智,其後各產男女，未及成長而率亡，遺嗣孤弱，放常贍卹之，及為北徐州，時有貴族請昏者，放曰：吾不失信于故友。乃以息岐娶率女，又以女適率子，時稱放能篤舊。《北史‧獨孤信傳》：信為泰州刺史。示以禮教，助以耕桑，數年之中，公私富實，流人願附者數萬家。周文以其信著遐邇，故賜名為信。《于栗磾傳》：栗磾六世孫謹，謹為三老。皇帝北面訪道。答曰：為國之本，在乎忠信。古人去食去兵，信不可失。國家興廢，莫不由之，願陛下守而不失。《隋書‧高熲傳》：晉王廣大舉伐陳，以熲為元帥。及陳平，晉王欲納陳主寵姬張麗華。熲命斬之。及軍還，上因勞之曰：公伐陳後，人言公反，朕已斬之。君臣道合，非青蠅所閒也。《唐書‧褚遂良傳》：薛延陀請婚，帝已納其聘，復絕之。遂良曰：信為萬事本，百姓所歸。故文王許枯骨而不違，仲尼去食存信，貴之也。延陀，數請婚于朝，陛下既開許，為御北門受獻。今一朝自為進退，所惜少，所失多。《陸羽傳》：羽與人期,GJTS-XXD,古今圖書集成·學行典,394
義俠,青陽徐貽孫，名念祖。內行潔修，文章冠郡邑，方望溪之友也。貽孫去京師，望溪送之岐路間。既與儕輩登車復返，下車，執望溪手而號慟曰：「惟子知我，何當歸，吾與子得更相見，足矣。」其後貽孫一至金陵，望溪在外，竟不可得再見。會望溪有子新殤，意殊不自得，及聞貽孫死，出門西鄉，號而哭之，不復覺子死之痛矣。,WIKI,清稗類鈔,145
心學,主人翁在室否。至夕必自省曰：一日所為之事合理否。《先進遺風》：王文成守仁家居時，里人有求鬻其產者，先生辭卻已。一日先生偕董從吾王汝止諸門。弟游山偶經其處，睹其風景佳勝衷默，悔前之未收也。忽惕然內訟曰：是何心哉。有貪心便無恕心矣。且悔且訟，兩念交戰膺中，行里許始化。《滄江野史》：嘉靖初張桂二臣剛愎著聞，上亦厭之言。官多有論列疑楊文襄所授。二臣行時即私謀於霍公，韜霍懼有齒寒之勢，遂上疏毀公於朝，上始疑公，遂再疏乞歸霍。復諷言官論，劾迺奪公官。眾謂公當辨公曰：吾心無愧，得失在彼，吾何辨哉。,GJTS-XXD,古今圖書集成·學行典,244
性,一言，孟子亦未嘗不論氣則宋儒氣質之說足以互相發明，而程子所謂善固性惡亦不可謂之非性者，決不可訾其異於孟子矣。又何患乎，不到古人。既生之後，乃知有天。有天而來，正物之性，君子踐形，小人輕命。,GJTS-XXD,古今圖書集成·學行典,94
母儀,姜嫄以為異，乃收以歸。因命曰棄。姜嫄之性，清靜專一，好種稼穡。及棄長，而教之種樹桑麻。棄之性明而仁，能育其教，卒致其名。堯使棄居稷官，更國邰地，遂封棄於邰，號曰后稷。及堯崩，舜即位，乃命之曰：「棄！黎民阻飢，汝居稷，播時百穀。」其後世世居稷，至周文武而興為天子。君子謂姜嫄靜而有化。《詩》云：「赫赫姜嫄，其德不回，上帝是依。」又曰：「思文后稷，克配彼天，立我烝民。」此之謂也。頌曰：棄母姜嫄，清靜專一，履跡而孕，懼棄於野，鳥獸覆翼，乃復收恤，卒為帝佐，母道既畢。,CTEXT,列女傳 ,231
技勇,某年夏，避暑杭州，遊某寺，見一僧跛一足，而行步仍自若，奇之，叩而問曰：「大僧足雖跛而精神矍鑠，何術以得此耶？」僧笑曰：「余，徽人也。祖業獵，入山求鹿兔以為生。余生有武力，父兄愛余，授以拳棒，幼時遂通武術。憶十歲時，共諸兄戲，諸兄各持木梃擬余，余取柴一束，上下左右舞，諸兄十餘輩不能近也。及諸兄襲父業，而近山之獸盡矣，乃裹糗糧，挾弓彈，覓獸於百里之外。余以年弱留家中，數日，諸兄歸，所得獸倍於曩昔，皆甚喜，由此諸兄時獵於遠處，出則數日方歸。某歲春，諸兄盡往獵，家中僅余一人。而五日後，諸兄皆不歸，心滋惑，往跡之。及中途，見一人臥地呻吟，視之，兄也。兄曰：『余等獵五日，大獲，方欲歸，遇群虎，與鬬，而數日獵已疲極，不能復鬬,WIKI,清稗類鈔,309
篤行,霆性端謹，繩趨尺步，周旋古禮，兩相敬重，為金石交。人稱鍾黃二先生。居鄉遇水旱，前後論決獄，遇歉又論貴穀屢數千言，邑令悉遵行之。李令焌祈雨兩月，不應，乃屈二先生各往一潭請水，回未及境，大雨如注，人稱精誠所格。一門子孫世守義方，見《朱元晦、周恭叔集》。,GJTS-XXD,古今圖書集成·學行典,124
義俠,御史謝濟世官翰林時，傭三僕，一黠，一樸，一戇。一日，同僚小集，酒酣，謝曰：「吾輩興闌矣，安得歌者侑一觴乎？」黠者應聲曰：「有。」既，又慮戇者有言，乃白主人，以他故遣之出，令樸者司閽，而自往召。召未至，戇者已歸，見二人抱琵琶至門，詫曰：「胡為乎來？」黠者曰：「奉主命。」戇者厲聲曰：「自吾在門下十餘年，未嘗見此輩出入，必醉命也。」揮拳逐去。客鬨而散，謝愧謝之。一夕然燭，酌酒校書，天寒，瓶已罄，顏未酡。黠者眴樸者再酤，遭戇者於道，奪瓶還，諫曰：「今日二瓶，明日三瓶，有益無損也。多酤傷費，多飲傷生，有損無益也。」謝強頷之。,WIKI,清稗類鈔,260
奉使,晉楚之君相與為好會於宛丘之上。宋使人往之。晉、楚大夫曰：「趣以見天子禮見於吾君，我為見子焉。」使者曰：「冠雖弊，宜加其上；履雖新，宜居其下；周室雖微，諸侯未之能易也。師升宋城，猶不更臣之服也。」揖而去之，諸大夫瞿然，遂以諸侯之禮見之。,CTEXT,說苑 ,117
性,言其實則一也。故曰：二之則不是。程子謂善固性也，惡亦不可不謂之性也，疑其自太極圖說中來。圖說曰：五性感動而善惡分，謂之分則二者皆自性中來。但順則為善不順，則為惡耳。性之本體未感物，時渾是善，到感物而動之。初則有善，有不善，周子所謂幾也。惡亦是性，只是性翻轉了便是惡，非性之外別有一物，為惡也。如陰符經五賊之說可見。只是一箇性分，而為仁義禮智，信散而為萬善。人物皆得天地之氣，以成形所謂天地之寒吾，其體皆得天地之理，以成性。所謂天地之帥吾其性體性，人與物皆同所謂理一也。然人得其氣之正，而理亦全物得其氣之偏，而理亦偏聖人尢得其氣之最清最秀者。故性極其全與天地合。德賢者，稟氣次乎，聖人故其德出乎，凡民皆分殊也。仁義禮智即是性，非四者之外別有一理，為性也。道只是循此性而行非性之外別有一理，為道也，德即是行此道而有得於心，非性之外別有一理，為德也。誠即是性之真實無妄，非性之外別有一理,GJTS-XXD,古今圖書集成·學行典,390
術解,人有相羊祜父墓，後應出受命君。祜惡其言，遂掘斷墓後，以壞其勢。相者立視之曰：「猶應出折臂三公。」俄而祜墜馬折臂，位果至公。,CTEXT,世說新語 ,61
賢明,明日臨朝，管仲趨進曰：「君之蒞朝也，恭而氣下，言則徐，無伐國之志，是釋衛也。」桓公曰：「善。」乃立衛姬為夫人，號管仲為仲父。曰：「夫人治內，管仲治外。寡人雖愚，足以立於世矣。」君子謂衛姬信而有行。《詩》曰：「展如之人兮，邦之媛也。」頌曰：齊桓衛姬，忠款誠信，公好淫樂，姬為脩身，望色請罪，桓公加焉，厥使治內，立為夫人。,CTEXT,列女傳 ,159
心學,心者人之知覺，主於中而應於外者也，指其發於形氣者而言，則謂之人心指其發於義理者而言，則謂之道心人心易私，而難公。故危道心難明而易昧，故微惟能精以察之而不雜，形氣之私一以守之而純乎，義理之正道心常為之主，而人心聽命焉，則危者安微者，著動靜云為自無過不及之差，而信能執其中矣。問人心是形氣之私，形氣則是口鼻耳目四肢之屬。朱子曰：固是。又問：如此，則未可便謂之私欲。曰：但此數件事屬自家體段上，便是私有底物；不比道,GJTS-XXD,古今圖書集成·學行典,204
善惡,動而無靜，靜而無動，物也。有形，則滯于一偏。動而無動，靜而無靜，神也。神則不離于形，而不囿于形矣。動而無動，靜而無靜，非不動不靜也。動中有靜，靜中有動。無欲則靜虛、動直，靜虛則明，明則通；動直則公，公則溥。靜虛即陰靜，動直即陽動。,GJTS-XXD,古今圖書集成·學行典,115
篤行,性穎悟，少工文章。萬曆壬午舉于鄉，十上公車不第，以耆德授都察院都事，奉母郊居，恥事干謁，至邑有大事議折，漕議官布，皆昌言力任之。先是庚子歲計偕北上，夜亡行橐，有司按治，主家，兆登陰縱之曰：吾不忍戕數口命以完我橐也。少時所受業師徐生死，家貧不能葬，獨置墓田，醵金以葬。故人某死而無棺，兆登自以壽藏遺之。有風鑑錢生貧不能活，以金貽之錢請婦，女弟遂絕不復通。其篤於師友類如此。年至耄，未嘗廢書，所纂有《攸好錄談》，諧隨筆若干卷。子德開德衍，俱以文行重士林。力學篤好，居喪循禮，閭里率服之。嘗傾貲赴友難，隆慶初舉薦，辟不就。,GJTS-XXD,古今圖書集成·學行典,258
隱逸,多嘉禎，字啟明，阜城諸生，以布衣而留心經濟，曉暢時務。撫按薦詣京廷對三策，皆中時弊。上命吏部受以清要，力辭回籍。有明二百餘年以處士應詔者，吳與弼及嘉禎二人而已。,GJTS-XXD,古今圖書集成·學行典,80
性命,問孟子謂乃若其情則可以為善，而周子有五性感動而善惡分，是又以善惡於動處並言之，豈孟子就其情之未發，而周子就其情之已發者，言之乎。曰，情未必皆善也，然而本則可以為善，而不可以為惡，惟反其情，故為惡耳。孟子指其正者，而言也，周子兼其正與反者，而言也，莊子有遁天倍情之語，亦此意也。,GJTS-XXD,古今圖書集成·學行典,138
隱逸,聶銖，字積道，子述之後，隱居盱水，不求聞達。以道誼相尚，朝野鉅公，聞人多就。見焉，或勸其出，答曰：吾讀祖父書，樂堯舜道，平生之志願得矣。出處之際，非吾所固必也。一舉不合，遂自隱。後辟蔭，皆不就。所著有《昌江風土記》。通六經，精子史，尤長於《春秋》發明奧旨，有功後學。老於巖穴，可謂博雅君子。侔七世孫。性孝友，好學不于利祿，放情山水，有司以賢良薦，辭弗就。,GJTS-XXD,古今圖書集成·學行典,177
慎法,故有明主忠臣產於今世，而能領其國者，不可以須臾忘於法。破勝黨任，節去言談，任法而治矣。使吏非法無以守，則雖巧不得為姦；使民非戰無以效其能，則雖險不得為詐。夫以法相治，以數相舉，譽者不能相益，訾言者不能相損。民見相譽無益，相管附惡；見訾言無損，習相憎不相害也。夫愛人者不阿，憎人者不害，各以其正，治之至也。臣故曰：「法任而國治矣。」,CTEXT,商君書 ,165
性,若夫為不善，非才之罪也，惻隱之心，人皆有之；羞惡之心，人皆有之；恭敬之心，人皆有之；是非之心，人皆有之，惻隱之心，仁也；羞惡之心，義也；恭敬之心，禮也；是非之心，智也。仁義禮智，非由外鑠我也。我固有之也，弗思耳矣。故曰：求則得之，舍則失之。或相倍蓰而無算者，不能盡其才者也。詩曰：天生烝民，有物有則，民之秉彝，好是懿德。孔子曰：為此詩者，其知道乎，故有物必有則，民之秉彝也，故好是懿德。臣按公都子學於告子者也。故以性善，為非而設二者之說，以闢孟子。孟子不與之辨，獨以性之發見者言之，蓋所謂性者，仁義禮智而已，然未發之。前無朕兆之，可見惟感物而動，為惻隱為羞惡，為恭敬，為是非，然後性之本可識，蓋四者情也。而其本則性也。由其性之善，故發而為情亦善，因情之善而性之善，可知矣。夫善者性也，而能為善者才也，性以體言，才以用言，才本可以為善，而不可以為惡，今乃至於為不善者，是豈才之罪哉。陷溺使然也，夫四者之心，所以人人皆有者，由其具仁義禮智之性，故也鑠者，以火銷金之名，火之銷金，由外以至內也。,GJTS-XXD,古今圖書集成·學行典,444
婚姻,桐廬袁忠節公昶少極貧，嘗肄業杭州東城講舍。時掌教為閩縣高伯平，憐而教之，所學具有師法，又為之延譽於尊經書院全椒薛慰農山長時雨。慰農乃以兄子妻之，侍御淮生女也，遂贅於薛，居全椒數年。,WIKI,清稗類鈔,90
篤行,幼聰警篤學，經史百家無不該綜，緯候書射，棋算機巧，並一時之絕。而性託夷簡，特愛林泉。十畝之宅，山池居半。蔬食敝衣，不治產業。嘗乘舟從田舍還，載米一百五十石，有人寄載三十石。既至宅，寄載者曰：君三十斛，我百五十石。詵默然不言，恣其取足。鄰人有被誣為盜者，被治劾，妄款，詵矜之，乃以書質錢二萬，令門生詐為其親，代之酬備。鄰人獲免，謝詵，詵曰：吾矜天下無辜，豈期謝也。其行多如此類。高祖少與詵善，雅推重之。及起義，署為平西府記室參軍，詵不屈。平生少所遊狎，河東柳惲欲與之交，詵拒而不納。後湘東王臨荊州，板為鎮西府記室參軍，不就。普通中，詔曰：明振滯，為政所先；旌賢求士，夢佇斯急。,GJTS-XXD,古今圖書集成·學行典,287
隱逸,明宣宗宣德六年敕曰：朕惟賢者致治之具，自即位以來，屢詔有司舉德行才智之士，將與共圖治道。然林泉巖谷必有遠引而不輕出者，朕夙夜念之不能已也。夫枉己求售非志士之本心，潔身獨善豈聖賢之中道，故嘗作招隱之歌，使幽遠之賢皆知朕志，庶幾幡然有奮起者卿等為國重臣，特示觀之。舉賢為國，人臣之忠，其必有以勉副斯意勿徒視為空言可也。吾觀天地化育功四序五行實任之，軒轅堯舜致熙皞，亦有六相兼皋夔，君臣共濟自往古，大廈豈是一木支，況予涼薄資，九五承大寶，四海之廣，兆姓繁，側席求賢，翼王道。長林大澤高丘巨壑豈無懷才抱德者，蕭散幽閒樂其樂，扣舷清歌弄綠水，結巢雲松招白鶴，雲松蒼蒼白鶴飛，翠蘿搖曳春風時，朝鑱黃獨夕茹紫芝，放歌考槃什，吟詠梁甫詞，如玉在璞韜其輝，天之生才將有為。屢下求賢詔明珠，寧無遺中夜有懷，起待旦勞心咨求，忘日晏嗟爾賢人。何樂空谷有莘，幡然起畎畝。傅巖何嘗終，版築磻，溪白首還鷹揚，臥龍亦復興南陽。旱歲人間望霖雨，大川利涉需舟航，嗟爾賢人無為，徘徊石泉麋鹿，非爾伍風雨天路，為爾開脫卻芰荷衣掛在青澗隈，翩翩命駕蒲輪來，黃金如山築高臺。待爾為詠臺與萊無為，令我悵望思難裁。,GJTS-XXD,古今圖書集成·學行典,483
孝弟,父璋病垂危，籲天刲左股烹以進父，父曰：余病若此，尚能食肉耶。仲才諱曰：比得奇方，內有藥物調煮，第食之即愈。父乃強食，病果瘳。母病，至嘗糞。居父喪，哀毀，盛暑不釋縗絰，廬墓五年。後舉明經未仕卒，著有詩集。母疾，焚香祝天割股以進，疾遂愈。由貢生授蒙化經歷，有政聲。母薛氏守志。及長，娶婦劉氏，逆姑，忠昆出之，終身不再娶。鄉評憐其節孝，舉于邑，轉詳旌卹。父濟肇慶太守。既歿，廬墓三年。母劉氏歿亦如之。白鹿遊於墓下，墓旁銀杏久槁復華。里人上其事，旌之。父母歿，俱廬墓，有湧泉馴虎之異。士大夫多為詩歌以表之。幼厭舉子業，事父盡孝。父卒，親負土為墳，廬墓三年，有芝草練鵲之祥。侍郎朱廷立為之記。父任山東鹽運經歷，卒於官，六年不能歸。相時猶童子，閒關跋涉，備歷艱苦，扶柩還葬。廬墓三年。,GJTS-XXD,古今圖書集成·學行典,336
尤悔,光宗逾年不朝重華宮，壽皇居常怏怏。一日登望潮露台，聞委巷小兒爭鬧呼趙官家者。壽皇曰：「朕呼之尚不至，枉自叫耳。」淒然不樂。自此不豫。,WIKI,宋稗類鈔,66
孝弟,稍長，事母極孝，家貧，學藝營生，朝夕奉養必誠必敬，壽七十二而終。哀痛悲切，喪禮自盡。墓在邑南水人嶺頭，廬墓三年，每遇疾風迅雷伏地號哭。縣詳旌獎。父早逝，無遺產。事母菽水盡歡。及母卒，居喪盡禮。廬墓三年。邑令建坊旌表。,GJTS-XXD,古今圖書集成·學行典,108
貞烈,康熙時，歸安菱湖鎮有孫龍行妻李氏，維申女也，幼慧能詩。龍行夙有嘔血之病，娶李後，病間發。李歸寧，告母曰：「孫郎病恐難治，兒將以身殉之矣。」龍行病革，泣謝李氏曰：「吾累汝，吾累汝！吾死，命也，汝奈何？」李泣曰：「君若不諱，則惟隨君地下耳。」癸酉六月二十一日，龍行歿。至月晦，李果不食死。李初絕粒時，母強灌以粥，齩碗，碗碎。至五日，蚘自口出，李吐且嚥。七日，五臟團結上衝，按之下，忍痛終不言。死時年止十八耳。,WIKI,清稗類鈔,202
廉儉,剛直赴蘇，適楚南會館舉行團拜，預焉。是日召優演劇，午後在階下閒立，見一人帽綴披霞寶玉，衣品藍漳緞袍，昂然入，意必同鄉子弟也，頷之，與為禮。其人置不理。乃詢左右，則唱花旦之吳蘭仙也，大怒，立命縛之出，呼杖，將斃之。蘭仙膝行至織造前，乞緩頰，織造再三陳請，眾亦環求，怒始已，僅命褫其服，逐之出。蘭仙自是聲名頓落。,WIKI,清稗類鈔,154
狷介,李顒，字中孚，陝西盩厔人，學者稱二曲先生。康熙癸丑，陝督以隱逸薦，書八上，皆以病為解。戊午，部臣以真儒薦之，乃固稱疾篤，至就臥於牀，使人舁之至行省，以示不起。及聖祖西巡，將召見，聞之，曰：「吾其死矣。」遂遣其子進所著《四書反身錄》，聖祖御書「關中大儒」四字賜之。,WIKI,清稗類鈔,131
志道,楊游亦不久親炙。曰：也是諸人無頭無尾，不曾盡心存上面也。各家去奔走仕宦，所以不能理會得透。如邵康節從頭到尾，極終身之力而後得之。雖其不能無偏，然就他這道理，所謂成而安矣。如茂叔先生資稟便較高，他也去仕宦。只他這所學，自是從合下直到後來，所以有成。某看來，這道理若不是生盡死去理會，終不解得。書曰：若藥不瞑眩，厥疾不瘳。須是喫些苦極，方得。蔡云：上蔡也雜佛老。曰：只他見識又高。蔡云：上蔡老氏之學多，龜山佛氏之說多，游氏只雜佛，呂與叔高於諸公。這大段有筋骨，惜其早死。若不早死，也須理會得到。蔡又因說律管，云：伊川何不理會。想亦不及,GJTS-XXD,古今圖書集成·學行典,265
正直,同治壬戌春，兩淮鹽運使秀水金安清謀內用，乃輦金入都，結納奕劻。時劻年踰冠，為之運動權要，將以京卿內用矣。一日，文宗語樞臣曰：「金安清究可內用否？」諸臣皆力為揄揚。繼詢文祥，祥曰：「小有才，心術不端耳。」文宗曰：「心術不端，如何可！」遂罷。未幾，漕督吳棠上封事，劾其營私舞弊四十餘款，奉旨革職查抄，且永不敘用，交地方官嚴加管束。,WIKI,清稗類鈔,163
孝弟,少孤，與弟守德事母最孝。崇禎八年流寇之亂，人皆避匿，守庫兄弟以母年老相守不去，俱被執。寇怒，欲殺守庫，弟守德跪泣曰：我有子，兄尚無後且善事母。乞饒兄命，願以身代。守庫曰：願殺我，毋殺吾弟。弟在，母不缺養，姪不失怙。兄弟爭死不已，寇俱殺之，同執者述其事，人為感咽。趙應璧，麟遊庠生。崇禎七年八月隨母避賊，母迫墮崖，璧即墮處號泣，下隨母死之。崇禎十三年奇荒，不令妻子分母之食，妻子俱斃於荒，奉母董氏獨生。鄉人媲美郭巨焉。,GJTS-XXD,古今圖書集成·學行典,208
性,或問性，朱子曰：程子言，論性不論氣，不備論氣不論性，不明。張子言，形而後有氣質之性，善。反之，則天地之性存焉。故氣質之性，君子有弗性者焉。自古論性至程子方始明備。有天地之性，有氣質之性，天地之性則太極本然之妙，萬殊之一本者也。氣質之性則二氣交運而生，一本而萬殊者也。以理言之，則無不全以氣言之，則不能無偏。論天地之性，則專指理而言論氣質之性，則以理與氣雜而言之。天道流行造化發育，凡有聲色貌象，而盈於天地之閒者，皆物也。既有是物，則其所以為是物者。莫不各有當然之。則而自不容已，是皆得於天之所賦，而非人之所能為也。,GJTS-XXD,古今圖書集成·學行典,257
威儀,傳曰：衣服容貌者，所以說目也，應對言語者、所以說耳也，好惡去就者、所以說心也。故君子衣服中，容貌得，則民之目悅矣；言語遜，應對給，則民之耳悅矣；就仁去不仁，則民之心悅矣。三者存乎身，雖不在位，謂之素形。故中心存善而日新之，則獨居而樂，德充而形。詩曰：何其處也。必有與也。何其久也。必有以也。上之人所遇，色為先，聲音次之，事行為後。故望而宜為人君者、容也，近而可信者、色也，發而中者、言也，文而可觀者、行也。故君子容色，天下儀象而望之，不暇言而宜人為人君者。詩曰：顏如渥赬，其君也哉。,GJTS-XXD,古今圖書集成·學行典,241
學思,勤心銳思，朝夕無倦。《荀淑傳》：淑子爽，幼而好學。耽思經書，慶弔不行，徵命不應。《侯瑾傳》：瑾。州郡累召，公車有道徵，並稱疾不到。徙入山中，覃思著述。《晉書‧荀顗傳》：顗，博學洽聞，理思周密。魏時以父勳除中郎。宣帝輔政，見顗奇之，曰荀令君之子也。《范汪傳》：汪子甯。少篤學，以春秋穀梁氏未有善釋，遂沈思積年，為之集解。其義精審，為世所重。《索襲傳》：襲。虛靖好學，不應州郡之命，舉孝廉、賢良方正，皆以疾辭。游思於陰陽之術。《北史‧馮偉傳》：偉，少從李寶鼎學。後還鄉里，專精覃思，無所不通。《馬敬德傳》：敬德，少好儒術，負笈隨徐遵明學《詩》、《禮》，略通大義，而不能精。遂留意於《春秋左氏》，沈思研求，晝夜不倦。《朱子小學》：徐積仲車，初從安定胡先生學，潛心力行不復仕，進其學以至誠，為本自言以初見安定先生，退頭容少偏安定，忽厲聲云，頭容直某因自思不獨，頭容直心亦要直也。,GJTS-XXD,古今圖書集成·學行典,385
科名,取士至仁宗時，始有糊名考校之律。雖號至公，然尚有識認字畫之弊。其後袁州人李彝賓上言，請別加謄錄，因著為令。仁宗賜進士及第詩云：「恩袍草色動，仙籍桂香浮。」黃冕仲謝及第啟，全用以為一聯云：「恩袍色動，迷芳草之依依。仙籍香浮，惹春風之拂拂。」東坡戲之曰：「好作聞喜燕酸文。」,WIKI,宋稗類鈔,135
孝弟,屯耕于石馬鄉，天性篤孝，父歿哀毀，水漿不入口者數日。天順八年邑大疫，鄉民罹病多死，母李氏亦患疫，幾危，昊焚香籲天願以身代，母病尋愈，時稱孝感。,GJTS-XXD,古今圖書集成·學行典,71
謙謹,蒙古時帆祭酒法式善，與王惕甫廣文芑孫交契，有作，必就王審定。嘗刻行其詠物詩，首以示王，偶勿之善，遂止不行。後五六年，欽州馮魚山敏昌見而大稱之，問：「何以不行？」時帆因以王言告之。,WIKI,清稗類鈔,89
排調,顧長康作殷荊州佐，請假還東。爾時例不給布颿，顧苦求之，乃得發。至破冢，遭風大敗。作牋與殷云：「地名破冢，真破冢而出。行人安穩，布颿無恙。」,CTEXT,世說新語 ,69
奢汰,宋朝以親王尹開封，謂之判南衙。羽儀列從，燦如圖畫。京師人歎曰：「好一條軟秀天街。」近日士大夫騎吏繁華者，亦號半里橋。,WIKI,宋稗類鈔,58
考績,今則不然，令長守相不思立功，貪殘專恣，不奉法令，侵冤小民。州司不治，令遠詣闕上書訟訴。尚書不以責三公，三公不以讓州郡，州郡不以討縣邑，是以凶惡狡猾易相冤也。侍中、博士諫議之官，或處位歷年，終無進賢嫉惡拾遺補闕之語，而貶黜之憂。群僚舉士者，或以頑魯應茂才，以桀逆應至孝，以貪饕應廉吏，以狡猾應方正，以諛諂應直言，以輕薄應敦厚，以空虛應有道，以嚚闇應明經，以殘酷應寬博，以怯弱應武猛，以愚頑應治劇，名實不相副，求貢不相稱。富者乘其材力，貴者阻其勢要，以錢多為賢，以剛彊為上。凡在位所以多非其人，而官聽所以數亂荒也。,CTEXT,潛夫論 ,255
君道,尊君卑臣者，以勢使之也。夫勢失則權傾，故天子失道，則諸侯尊矣；諸侯失政，則大夫起矣；大夫失官，則庶人興矣。由是觀之，上不失而下得者，未嘗有也。,CTEXT,說苑 ,71
貫,古今言道統者堯以執中傳之，舜孔以一貫傳之曾先聖，後聖無閒然也。欲求一貫之旨，盍求諸執中之傳乎，子思子本家學作。中庸曰：喜怒哀樂未發謂之中發，而皆中節謂之和中也者，天下之大本也，和也者，天下之達道也。又曰：君子之中庸也，君子而時中惟時存此未發之中，而大本立焉，則溥博淵泉時措時出莫非太和之流行，莫非此率性之道而達之天下沛如矣。一即中也中即未發也，虞廷孔門，豈二道哉。且大學乃曾子傳自孔門者也，明德親民止至善而要在知止知止則定靜安慮得，凡天下國家身心意知物一以貫之矣，知止非即一貫執中之旨乎，所以戒慎於不睹不聞，斯目善天下之色耳，善天下之聲天聰天明所自出也，敬信於不言不動斯言而世為天下法行而世為天下則聲律身度所自來也。君子多乎哉不多也，無能而無不能也，吾有知乎哉，無知也無知而無不知也，易無思無為也寂然不動感，而遂通天下之故也，為物不貳則其生物不測天地此一貫也，故曰：維天之命於穆不已，此天之所以為天也，不識不知順帝之則聖人，此一貫也。,GJTS-XXD,古今圖書集成·學行典,417
聖門諸賢,參嘗聞之夫子曰：天道曰圓，地道曰方，方曰幽而圓曰明；明者吐氣者也，是故外景；幽者含氣者也，是故內景，故火曰外景，而金水內景，吐氣者施而含氣者化，是以陽施而陰化也。陽之精氣曰神，陰之精氣曰靈；神者，品物之本也，而禮樂仁義之祖也，而善否治亂所興作也。陰陽之氣，各靜其所，則靜矣；偏則風，俱則雷，交則電，亂則霧，和則雨；陽氣勝，則散為雨露；陰氣勝，則凝為霜雪；陽之專氣為雹，陰之專氣為霰，霰雹者，一氣之化也。毛虫毛而後生，羽虫羽而後生，毛羽之虫，陽氣之所生也；介虫介而後生，鱗虫鱗而後生，介鱗之虫，陰氣之所生也；唯人為匈而後生也，陰陽之精也。毛虫之精者曰麟，羽虫之精者曰鳳，介虫之精者曰龜，鱗虫之精者曰龍，虫之精者曰聖人；龍非風不舉，龜非火不兆，此皆陰陽之際也。茲四者，所以役聖人之也；是故，聖人為天地主，為山川主，為鬼神主，為宗廟主。聖人慎守日月之數，以察星辰之行，以序四時之順逆，謂之曆，截十二管，以宗八音之上下清濁，謂之律也。律居陰而治陽，曆居陽而治陰，律曆迭相治也，其閒不容髮。,GJTS-XXD,古今圖書集成·學行典,440
紕謬,彭淵材初見范文正公畫像，驚喜再拜，前磬折，稱「新昌布衣彭幾幸獲拜謁。」既罷，熟視曰：「有奇德者必有奇形。」乃引鏡自照，又將其須曰：「大略似之矣。只無耳毫數莖耳。年大當十相具足也。」又至廬山太平觀，見狄梁公像，眉目入鬢。又前再拜讚曰：「有宋進士彭幾謹拜謁。」又熟視久之，呼刀鑷者使剃其眉尾，令作卓枝入鬢之狀。家人輩望見驚笑。淵材怒曰：「何笑？吾前見范文正公，恨無耳毫。今見狄梁公，不敢不剃眉。何笑之乎？耳毫未至，天也，剃眉，人也。君子修人事以應天。奈何兒女子以為笑乎？吾每欲行古道，而不見知於人。所謂傷古人之不見，嗟吾道之難行也。」,WIKI,宋稗類鈔,265
心學,宋儒周敦頤曰：見其大則心泰，心泰則無不足。無不足則富貴貧賤處之一也。處之一則能化而齊。故顏子亞聖。臣若水通曰：大指天理而言曾點，漆雕開已見大意，正謂此也，泰舒也化即所過者化之化理，無富貴貧賤之殊能化其富貴貧賤之念，則與道一而去聖不遠矣，故曰：亞聖夫心廣大高明，天理渾然何嘗不泰，人人皆有，惟顏子之心不違，仁故能見之分明，而外物不累，故能化而不滯，此所以能亞于聖也。學者知其大，皆我固有而隨處體認天理焉，此入聖之門也。荀卿曰：養心莫善于誠。周敦頤曰：荀子元不識誠。程顥曰：既誠矣心安用養耶。臣若水通曰：皆一心也，自其生理而言謂之性，自其實理而言謂之誠，自其主一而言謂之敬，自其真實無妄而言謂之至誠，孟子曰：誠者天之道也，思誠者人之道也，學至于誠極矣。誠心又何假于養敬者，所以至乎誠者也。荀卿惟不識誠也，故有養心用誠之說，不識性也，故有性惡之說，不識性與誠是不識心也，非二物也，是故知性則知誠矣。知誠則知心矣，故君子之學莫先于知心。程顥曰：學者須敬守此心不可急迫，當栽培深厚涵泳于其閒，然後可以自得，但急迫求之，只是私己終不足以達道。,GJTS-XXD,古今圖書集成·學行典,465
威儀,後世宗聞粲善自標置，欲觀其風度，忽令傳詔就家急召之，須臾之閒，使者相屬，合家恇懼，不測所以，粲更恬然，神色不變。世宗嘆異之。時僕射高肇以外戚之貴，勢傾一時，朝士見者咸望塵拜謁。粲候肇，惟長揖而已。及還，家人尤責之，粲曰：何可自同凡俗也。又曾詣清河王懌，下車始進，便屬暴雨；粲容步舒雅，不以霑濡改節。懌乃令人持蓋覆之，嘆謂左右曰：何代無奇人。《王肅傳》：肅兄子誦為給事黃門侍郎。肅宗崩，靈太后之立幼主也，於時大赦，誦宣讀詔書，音制抑揚，風神疏秀，百寮傾屬，莫不歎美。《北齊書‧李渾傳》：渾弟繪。天平初，世宗用為丞相司馬。每罷朝，文武總集，對揚王庭，常令繪先發言端，為群僚之首。音辭辯正，風儀都雅，聽者悚然。《周書‧長孫儉傳》：儉除行臺僕射、荊州刺史。時梁嶽陽王蕭察內附,GJTS-XXD,古今圖書集成·學行典,333
技勇,始恍然覺。月光中注視女，則窄袖蠻靴，儀態萬方，一十七八麗人也。因急揖，謝相援德。女又曰：「雖然，妾以一念不忍，夜入君室，非禮孰甚，人其謂我何？事已至此，不可別字，請從君。」濟謝曰：「卿言良是，顧僕有室矣，奈何？」女毅然曰：「無傷，妾我亦可。」濟大感，許之，女遂去。,WIKI,清稗類鈔,132
性,人幼小之時，無有不善也。微子曰：我舊云孩子，王子不出。紂為孩子之時，微子睹其不善之性。性惡不出眾庶，長大為亂不變，故云也。羊舌食我初生之時，叔姬視之，及堂，聞其啼聲而還曰：其聲，豺狼之聲也。野心無親，非是莫滅羊舌氏。遂不肯見。及長，祁勝為亂，食我與焉。國人殺食我。羊舌氏由是滅矣。紂之惡在孩子之時，食我之亂見始生之聲。孩子始生，未與物接，誰令悖者。丹朱生於唐宮，商均生於虞室。唐、虞之時，可比屋而封，所與接者，必多善矣。二帝之旁，必多賢矣。然而丹朱傲，商均虐，並失帝統，歷世為戒。,GJTS-XXD,古今圖書集成·學行典,240
務大,薄疑說衛嗣君以王術。嗣君應之曰：「所有者千乘也，願以受教。」薄疑對曰：「烏獲舉千鈞，又況一斤？」杜赫以安天下說周昭文君。昭文君謂杜赫曰：「願學所以安周。」杜赫對曰：「臣之所言者不可，則不能安周矣；臣之所言者可，則周自安矣。」此所謂以弗安而安者也。,CTEXT,呂氏春秋 ,123
孝弟,少奉父訓規行矩步不失尺寸，外若悃愊無華而中多醞藉，善屬文。嘉靖丁酉中式以策問忤上意，波及諸士子，不許應制。亨怡然無躁進心。辛丑以書經魁多士，時館選限三十五以內，亨僅長一歲弗肯與試，其不欺如此。尋授戶郎轉吏部，奉職惟謹，操履清嚴。聞父訃，水漿不入口者三日，捧靈位徒行九十里，抵舟，哀毀愈切，至家踰五月竟不起，遺命以衰絰殮，家人從之。,GJTS-XXD,古今圖書集成·學行典,165
母儀,孟子處齊，而有憂色。孟母見之曰：「子若有憂色，何也？」孟子曰：「不敏。」異日閒居，擁楹而歎。孟母見之曰：「鄉見子有憂色，曰不也，今擁楹而歎，何也？」孟子對曰：「軻聞之：君子稱身而就位，不為苟得而受賞，不貪榮祿。諸侯不聽，則不達其上。聽而不用，則不踐其朝。」今道不用於齊，願行而母老，是以憂也。」,CTEXT,列女傳 ,147
音辭,邪者，未定之詞。左傳曰：「不知天之棄魯邪？抑魯君有罪於鬼神邪？」莊子云：「天邪地邪？」漢書云：「是邪非邪？」之類是也。而北人即呼為也，亦為誤矣。難者曰：「繫辭云：『乾坤，易之門戶邪？』此又為未定辭乎？」答曰：「何為不爾！上先標問，下方列德以折之耳。」,CTEXT,顏氏家訓 ,125
求師,此語甚善，夫馬之俶儻權奇疾，若游龍其精神如電走風馳，不可以心手形容惟靜觀，其天機自然處或有以得其生成駿逸之態，若區區求之於筆墨之閒，所見已無生氣矣。《潛溪邃言》：古之帝者，必有師，炎帝師悉諸，黃帝師封鉅，大填泰山稽顓帝。師大彭亮父樛圖，帝嚳師赤松子柏招，堯師君疇，夫五帝大聖人也，猶或有師者，誠以天下之大，未易君也，後世乃反此，何哉。,GJTS-XXD,古今圖書集成·學行典,167
孝弟,張應時，郡學生也，父綸母袁氏卒，應時廬墓不倦，夜遂宿墓側，忽天雨驟至，獨墓閒十餘步不雨，常有野狐隨行盤旋不忍去，一夕夢母欲食韭菜，隆冬不可得，偶見路旁一叢，遂取之以祭，日再往視之，竟無蹤跡，其孝感如此。,GJTS-XXD,古今圖書集成·學行典,101
孝弟,未齔時，父戍貴州瀕行，屬其母必令二子力學為名儒，既長母告之輒相對感泣，自是苦志窮經史，以及百家小說，靡不涉獵，卒以文學有聲於時，事母至孝，兄弟相友愛，灃事兄如父，漁視弟如子，鄉黨稱之。,GJTS-XXD,古今圖書集成·學行典,92
孝弟,母卒葬祭竭情，寢食必與父，俱謂其昆弟曰：有父孑處而子安於室者哉。歲辛卯偕父入郡城，父得寒疾寖劇，鋐衣不解帶彌月，每市藥問醫，所過廟必叩首祈禱，願以身代，號跪致誠，醫為動色，父乃獲全。而鋐之精力瘦矣，抱疾侍父歸，值兄又病，因鋐日：咨求療禱反似己非重痾者。匝旬而溘逝，所藏止父書其內之簪珥，咸為公家罄，苦心陰劑，至是家人始識焉，同時有呂亨寧者，字伯清同產四人友于無閒，叔疾圖所以生其兄為文告諸幽冥，願以身代，已而叔瘳，己忽病羸，惚惚三載，一日夢青衣者促之行曰：汝已許之矣。遂沒，人皆哀之。,GJTS-XXD,古今圖書集成·學行典,242
篤行,倜儻不群，數奇弗偶，已援例禮部，列儒士高等。天性孝友惓惓，以母嫠弟幼弗忍離膝下。拮据甘旨，外一意課，弟文謨卒成進士。遂躍然起曰：吾母已得祿養，而吾鄉未得安枕，奈何。遂偕生員洪應乾等，詣闕疏便民五事，朝議允其三：一准糧輸定海，一蠲各縣借端，一定守城兵餉。當事勒石紀之，至今永賴。,GJTS-XXD,古今圖書集成·學行典,138
志道,朱光庭初受學於安定先生，告以為學之本，主於忠信既終身力行之，及見二程先生，而聞格物致知為，進道之門正心誠意為入德之，方服行其教造次不忘，嘗謂百世以俟聖人，而不惑者惟孔孟為然，故力排異端以扶聖道。武夷胡氏曰：河南二程先生得孟氏不傳之，學於遺經以倡天下，而升堂睹奧號稱，高弟在南方則廣平游、定夫、上蔡、謝顯道、龜山、楊中立三人是也。龜山天資夷曠，濟以問學，充養有道德，器早成積於中者。而宏深見於外者簡易。而平澹閒居和樂色笑可親，臨事裁處不動聲氣，與之游者，雖群居終日嗒然不語，飲人以和，而鄙薄之態自不形也。推本孟子性善之說，發明中庸大學之道，有欲知方者為指其攸趣，無所隱也。當時公卿大夫之賢者，莫不尊信之。又曰：先生造養深遠，燭理甚明，混跡同塵知之者。,GJTS-XXD,古今圖書集成·學行典,324
豪侈,張得天司寇初娶高氏，為江村女孫，谷蘭女也。新婚廟見後，婦循例視庖，司寇之父茹英語之曰：「廚下諸人執事尚勤否？」曰：「甚勤，然未免太勞。即如執爨一役，傳薪必再四。」翁曰：「媳家不如是乎？」曰：「媳家止架薪於陘，將熄，則以膏沃之。」其匳贈甚豐，即圖章亦一千具，玉石晶瓷咸備。一日，司寇赴座師家慶壽，帽珠為人竊。父性嚴，慮有呵責，乃歸謀諸婦。高云：「珠本二顆，以三千金購之，一以裝君帽，一以綴余幗，無辨也。」司寇大喜，然苦珠無穴，乃命小奴以鐵錐穿之，不入，擊以石，珠裂為二，片刻而值三千金之物失矣。歲餘，舉一子，谷蘭貽外孫者，有正龍頭刻絲衲百幅，婢媼即以供兒溺焉。,WIKI,清稗類鈔,279
講學,觀此數說，真是聖賢用功緊要處，但其閒有一段云：學者之病，在於未有灑然冰釋凍解處，縱有力持守，不過只是苟免，顯然尢悔而已，恐不足道也。竊恐所謂灑然冰釋凍解處，必於理皆透徹，而所知極其精妙，方能爾也。學者既未能爾，又不可以急迫求之，只得且持守優柔厭飫，以俟其自得，如能顯然免於尢悔，其功力亦可進矣。若直以為不足道，恐太甚也。大時答曰：所謂灑然冰釋凍解，只是通透灑落之意。學者須常令胸中通透灑落，則讀書為學皆通透灑落，而道理易進，持守亦有味矣。若但能苟免顯然悔尢，則途之人亦能之，誠不足為學者道也。且其能苟免顯然悔尢，則胸中之所潛藏隱伏者，固不為少，而亦不足以言學矣。,GJTS-XXD,古今圖書集成·學行典,281
辭命,丁晉公之南遷也，路過潭州。自作齋僧疏云：「補仲山，之袞，雖曲盡於我心；和傅說之羹，實難調於眾口。」公少以文稱。晚年詩筆尤精。在海外篇詠甚多，如「草解忘憂憂底事，花名含笑笑何人」尤為人所傳誦。,WIKI,宋稗類鈔,95
孝弟,歐陽皞，字文明，性孝友，有術者言其母年不永。皞悲泣，每朔望齋戒，焚香籲天願減己算以益母壽，果至八十五而卒。王仕達，事父母孝，及親歿廬墓三年，哀毀骨立。後任山東陵川知縣。,GJTS-XXD,古今圖書集成·學行典,84
技勇,力士張立松，字孟如，太倉人。短而髯，善技撃，嘗從撃蔡牽。既平，聞南海盜張保，烏石二等未滅，投曾賓谷方伯。比至，困於逆旅，遇武進湯貞愍公貽汾，遂相過從。飲酒微醉後喜舞刀，又善畫松，貞愍嘗贈以詩云：「襆被天南壯士飢，樓船十萬見君奇。誰知猿臂黃熊掌，能敵顏弓朱亥椎。筆底蛟龍松十丈，胸中塊磊酒千盅。市樓歌哭無人問，一劍如飛去幾時。」,WIKI,清稗類鈔,163
武備,信庵先生開閫維揚時，偶入教場，取芟草二卒所帶便袋題姓名懸梁間。越兩月，忽俾緝捕呼至，亟命釋縛，飲以大白。時回易庫納息錢二百袋，一袋萬瓶楮也。俾各負一袋，環行三匝。曰：「能益乎？」曰：「能」。曰：「汝等健兒當力戰取富貴。用叉袋中錢，小篋僅藏三十二楮，豈不辱國？呼盧百萬，大丈夫事也。且各負兩袋去用，用盡再來取。」高沙凱還，人困馬疲，悅道傍假山，令諸軍隨意負歸。眾怒，多棄於半途。其餘至者，秤石輕重，售以銀，而棄石於野。其鼓舞駕馭，有賞徙木傲黔布罵趙將之風。（趙葵，字南仲，衡山人。方次子，封冀國公。諡忠靖。稱信庵先生。）,WIKI,宋稗類鈔,259
學思,建陽一二士，人歸自臨安云，嘗獲奉教，亦錄得數十段答問來。其閒極有可疑處，雖所錄或失本意，亦必有些來歷也，又有汎然之問略，不曾經思索答之，未竟而遽已，更端者，亦皆一一酬酢，此非惟於彼無益，而在我者亦不中，語默之節矣。又隨問遽答，若與之爭先較捷者，此其閒豈無牽彊草略處流傳。謬誤為害，不細就令，皆是亦徒為口耳之資。程子所謂轉使人薄者，蓋慮此耳。元履嘗疑學徒日眾，非中都官守所宜。,GJTS-XXD,古今圖書集成·學行典,187
音初,凡音者，產乎人心者也。感於心則蕩乎音，音成於外而化乎內，是故聞其聲而知其風，察其風而知其志，觀其志而知其德。盛衰、賢不肖、君子小人皆形於樂，不可隱匿，故曰樂之為觀也深矣。土弊則草木不長，水煩則魚鱉不大，世濁則禮煩而樂淫。鄭衛之聲，桑間之音，此亂國之所好，衰德之所說。流辟誂越慆濫之音出，則滔蕩之氣、邪慢之心感矣；感則百姦眾辟從此產矣。故君子反道以修德，正德以出樂，和樂以成順。樂和而民鄉方矣。,CTEXT,呂氏春秋 ,196
技勇,已而過濟南，黃宿逆旅，出銀幣六，令僕曰：「門外有三人，方徙倚，汝往，以此犒之。第言主人云：『勞諸君相送，今當臨別，特以備一夕芻秣之資。』」僕如言去。三盜笑曰：「若主識我耶？既如此，當面談。」遂趨入，拱手曰：「黃君好眼力，僕等遠道相從，豈為此區區者？君既相識，不得謂非一面之緣。今因此故，某等三人請君人犒六十金，當護君安抵湖南，不然，吾儕無因受此區區也。」黃佯謝，稱實無之。盜笑曰：「君何必諱？」指一箱曰：「銀在此中，計三百五十兩有奇。雖給吾輩，君日用尚有餘。生命為重，區區者何必計較？且吾儕走江湖數十年，豈受人言詞欺飾者。」黃笑曰：「君果不能稍通融乎？」盜厲聲曰：「然。」黃曰：「君既獵食江湖，應有尺寸可恃，倘能出以見示，果不謬，當如命。」盜踴躍而前，舉手作勢，黃略與支拒，出懷中簡一擊，仆二人，其一逃去。黃命縶之，將以送官。頃之，逃者復來，將三四人，入門而趨，升堂而跪，具言弟兄輩無知冒昧，務祈容恕，許予赦原，當自加罰。黃不可。盜懇至再，念不欲結怨若輩，乃許之。盜負以去。黃遂歸，沿途數千里，無敢犯者。,WIKI,清稗類鈔,452
篤行,崇禎庚辛年連旱，捐米三百五十石以賑饑者。乙亥賊設雲梯百具攻城，人情惶懼，雲仍捐銀三百五十兩募勇敢殺賊，毀其巢。賊退郡守吳大樸匾曰：義風、多士。,GJTS-XXD,古今圖書集成·學行典,71
言志,覽前志而博觀，求余心之所安，雖疲駑而才弱，敢舍力而不攀，懿躬稼之克任，賤善射而隕殘，羨首陽之遺譽，憎千駟之餘訕，宗舍藏之偉節，薄鼎角之自干，嘉法言之令揚，悼說難之喪韓，鑒登險之敗績，顧清道以自閑，瞻亢龍而懼進，退廣志於伐檀，雖德厚而祚卑，猶不忘於盤桓，薰以芬香而自燒，兔亦取斃於豪翰，援大雅以為戒，眺龔勝而自歎，嗟世俗之參差，將未審乎好惡，咸隨情而與議，固真偽以紛錯，穢杯盂之周用，令瑚璉以抗閣，恨騾驢之進庭，屏騏驥於溝壑，疾青蠅之染白，悲小弁之靡託，惡晨婦之蒙厚，痛三代之見薄，惟受性之樸拙，亮未達乎測度，顧鍾子之既沒，牙輟絃而不作，敦三思之彌憤，勤循墻之茲恪，勉夕改以補朝，履日新而悔昨。,CTEXT,藝文類聚 ,296
心學,又向示心說，初看頗合鄙意，細觀乃復有疑，亦嘗竊與朋友論之而未及奉報，今得所論益知向所疑者之不謬也，蓋操舍存亡，雖是人心之危，然只操之而存，則道心之微便不外，此今必謂此四句非論人心，乃是直指動靜無端無方無體之妙，則失之矣。又謂荒忽流轉不知所止，雖非本心而可見心體之無滯，此亦非也，若心體本來只合如此，則又何惡其不知所止。而必曰：主敬以止之歟。近與一朋友論此錄，此以奉呈，幸試思之復以見告。,GJTS-XXD,古今圖書集成·學行典,193
性命,命一字有二義，有以理言者，有以氣言者，其實理不外乎氣蓋，二氣流行萬古生，生不息不滅，只是空的氣必有主宰之者，曰理是也。理在其中為之樞紐，故大化流行生，生未嘗止息，所謂以理言者，非有離乎氣。只是就氣上指出箇理不雜乎，氣而為言耳如天命之謂性。五十知天命窮理盡性至於命，此等命字皆是專指理，而言天命，即天道之流行而賦予於物者就元亨利貞。之理而言，則謂之天道，即此道之流行賦予於物者而言，則謂之天命。如就氣說卻亦有兩般。,GJTS-XXD,古今圖書集成·學行典,206
義俠,乾隆朝，曹慕堂宗丞學閔與紀文達公同在翰林院清閟堂辦事。會有八九人以爭名事為院長所嫉，院長將劾之，文達亦被嫌，日在危疑中。曹，仗義人也。乃邀同人詣院長前婉請曰：「以公所聞，此數人者，褫不蔽辜矣。然此語從何來，倘白簡一上，事下刑曹，無證佐，不能成獄，願先示告者姓名，并列章中。」院長沉吟久之，竟中止。後數人皆通顯，皆不知此事之由曹解之也。,WIKI,清稗類鈔,167
隱逸,彪兄豹。少以經行知名，不應州郡之命。大將軍梁冀辟，不就。延二年，桓帝公車備禮徵，至霸陵，稱病歸，乃入雲陽山，采藥不返。有司舉奏加罪，帝特原之。復詔京兆尹重以禮敦勸，著遂不就徵。靈帝即位，中常侍曹節以陳蕃、竇武既誅，海內多怨，欲借寵時賢以為名，白帝就家拜著東海相。詔書逼切，不得已，解巾之郡。政任威刑，為受罰者所奏，坐論輸左校。又後妻驕恣亂政，以之失名，竟歸，為姦人所害，隱者恥之。《馬融傳》：京兆摯恂以儒術教授，隱於南山，不應徵聘，名重關西，融從其遊。《世說》：支道林因人就深公買印山，深公曰：未聞巢、由買山而隱。《晉書‧孫楚傳》：楚與同郡王濟友善。少時欲隱居，謂濟曰：當欲枕石漱流。誤云漱石枕流。濟曰：流非可枕，石非可漱。楚曰：所以枕流，欲洗其耳；所以漱石，欲厲其齒。,GJTS-XXD,古今圖書集成·學行典,335
明智,康熙時，安西估魏丙貿卉布於上海，夜就逆旅醉臥，風雨大作，失橐金三百兩。時上海令為蕭山任待庵辰旦，素善讞，而是獄乃不能定。因詣城隍廟禱之，請神以實告，乃留捕之隨往者，使待命於神寢宮。入夜，捕夢寢官有幼婦出，右手抱細女，左手挈衣與之，及接視，則裙襴也。歸以告令。令俯首再三，仰而言曰：「賜衣而得裙襴，非衣也。非衣者，裴也。豈有裴姓其人者耶？」捕叩頭曰：「似也。閭左有裴愛，無賴也，不事家人生產作業，而僦旅舍旁以居，得出入於舍，此當是也。」任曰：「然。然則其抱細女者抑可知矣。夫細女，愛女耳。吾聞納音之數，陽姓從左，今左非衣而右愛女，其為裴愛無可疑者。」遂收裴，拷之，得實。,WIKI,清稗類鈔,284
主敬,公如有取於濂言非惟，無愧於茲軒亦且，有昭於名若字者矣華相，先生既為公發明敬怠，之說殆無餘蘊庸敢掇其緒，餘以為後記云。,GJTS-XXD,古今圖書集成·學行典,58
賢媛,山公與嵇、阮一面，契若金蘭。山妻韓氏，覺公與二人異於常交，問公。公曰：「我當年可以為友者，唯此二生耳！」妻曰：「負羈之妻亦親觀狐、趙，意欲窺之，可乎？」他日，二人來，妻勸公止之宿，具酒肉。夜穿墉以視之，達旦忘反。公入曰：「二人何如？」妻曰：「君才致殊不如，正當以識度相友耳。」公曰：「伊輩亦常以我度為勝。」,CTEXT,世說新語 ,153
孝弟,不容獨當故人筐篚。至鎮，惟資公俸，食不兼味。郡境殷廣，辭訟日數百，革分判辨析，曾無疑滯。功必賞，過必罰，民安吏畏，百城震恐。琅邪王騫為山陰令，贓貨狼藉，望風自解。府王憚之，遂雅相欽重。每至侍宴，言論必以《詩》《書》，王因此耽學好文。典籤沈熾文以王所製詩呈高祖，高祖謂僕射徐勉曰：江革果能稱職。乃除都官尚書。將還，民皆戀惜之，贈遺無所受。送故依舊訂舫，革並不納，惟乘臺所給一舸。舸艚偏攲，不得安臥。或謂革曰：船既不平，濟江甚險，當移徙重物，以迮輕艚。革既無物，乃於西陵岸取石十餘片以實之。其清貧如此。,GJTS-XXD,古今圖書集成·學行典,249
隱逸,竟日掩關，澄心默坐，若槁木然。元兵至，不去；兵擒之，不驚。及縱之，亦不喜。事定月餘，忽沐浴冠裳，斂身危坐，手書詩云：四十三年處世中，夢中成夢又成空。今朝撒手還歸去，木馬頻嘶物外風。書畢而逝。補府學教授，宋亡不仕。嘗題其屏曰殷周，雖代而首陽自存。晉宋雖更，而陶徑自若，時論高之。,GJTS-XXD,古今圖書集成·學行典,138
明理,其雲狀：有若犬、若馬、若白鵠、若眾車；有其狀若人，蒼衣赤首，不動，其名曰天衡；有其狀若懸釜而赤，其名曰雲旍；有其狀若眾馬以鬥，其名曰滑馬；有其狀若眾植華以長，黃上白下，其名蚩尤之旗。其日有鬥蝕，有倍僪，有暈珥，有不光，有不及景，有眾日並出，有晝盲，有霄見。,CTEXT,呂氏春秋 ,128
隱逸,谷口有鄭子真，修身自保，非其服勿服，非其食勿食。成帝時，元舅大將軍王鳳以禮聘子真，子真遂不詘而終。按《高士傳》：樸字子真，谷口人也，修道靜默，世服其清高，揚雄盛稱其德曰：谷口鄭子真，耕於巖石之下，名振京師。馮翊人刻石祠之，至今不絕。,GJTS-XXD,古今圖書集成·學行典,116
恬退,宅就東山而結。廬仲樂得於清，曠陶愷歎，於將蕪。其遠眺也，則伊水陸渾。北繞皇居，度雙闕之。蒼翠若天漢之逶迤。少室東映於，原隰鳴皋西。對於林閭，其近翫也，則檻泉流。於一壑嘉木盈，於萬株逕，被芳蓀沚映。芙蕖聽，求友之鳴，禽見自樂之，鯈魚徙奇樹於台嶺隱翠葉而垂珠得。石於震澤，聳青岑而韜瑜。昔有罷侯種瓜。逃相灌蔬，竊比君子,GJTS-XXD,古今圖書集成·學行典,157
孝弟,況人之生死離合朝不慮夕，古人言人活一世七十稀，且以七十為期，除幼小無知及疾病違離外，兄弟齊會同歡不能以十年，況未及七十而死者乎，且家嚴兄弟四人，今止有一人在，咱兄弟六人明年今日未知誰在，因作詩以諷之辭，雖鄙野心則真誠念之哉。殷高宗武丁，有賢子孝己，其母蚤死，高宗惑後妻之言，放之而死天下哀之。,GJTS-XXD,古今圖書集成·學行典,146
孝弟,戴彥信，名原敬，父養元饒於貲，與比鄰陳某有隙。陳坐籍沒，詭言寄百鏹養元所，遂并繫獄。彥信痛父無辜，訴於上，願以身代父死。詔釋養元而彥信竟死於獄。朝野嗟悼之。,GJTS-XXD,古今圖書集成·學行典,78
技勇,因聽之。醫曰：「君莫誤會，我此來，特訪君也。我女曩倒風雪中，非君，我女死矣。曩聞我女言，數年來感激不忘，何圖今日市中幸得相遇。然君勇力，講武不足，賈禍有餘，前此倖脫酷吏之手，何尚不知悔耶？」因拍其項曰：「此太強矣。」應手如冷水淋背，體為之颤，醫出粉一瓶曰：「此良藥，費數年精力配合成者。君以此治瘍疽，但用尋常膏藥,WIKI,清稗類鈔,156
學思,約我以禮所以救其失之多，博我以文所以救其失之寡，兼人則退，之所以救其失之易，退則進，之所以救其失之止也。善歌者，使人繼其聲，善教者，使人繼其志，其言也約而達，微而臧，罕譬而喻，可謂繼志矣。約而達，辭簡而意明也，微而臧，言不峻而善則明也。罕譬而喻，比方之辭少而感動之意深也。繼志謂能使學者之志，與師無閒也。又良冶之子，必學為裘，良弓之子，必學為箕，始駕馬者反之，車在馬前，君子察於此三者，可以有志於學矣。善冶之家，其子弟，見其父兄陶鎔金鐵，使之柔合以補治破器，故此子弟能學為袍裘補續獸皮，片片相合以至完全也。箕柳箕也，善為弓之家，使幹角撓屈，調和成弓，故其子弟亦觀其父兄世業，學取柳條和軟撓之成箕也。馬子始學駕車之時，大馬駕在車前，將馬子繫隨車後而行，故云反之所以然者，此駒未曾駕車，若忽駕之必驚奔，今以大馬牽車於前，而繫駒於後，使日日見車之行，慣習而後駕之，不復驚矣。言學者，亦須先教小事，操縵之屬，然後乃示其業，則易成也。,GJTS-XXD,古今圖書集成·學行典,412
名實,不可經方致遠甄。物成化斯乃巧，人之雄也。而偽夫之傑也然中才之徒咸拜，手而贊之揚聲以和。之被死而後論其遺烈被害而，猶恨己不逮悲，夫人之陷溺蓋如此乎。孔子曰：不患人之不己。知者雖語我曰：吾為善吾不信之矣。何者以其泉不自中，涌而注之者從外來也。苟如此則處道之心。不明而執義之意不著。雖依先王，稱《詩書》將何益哉。以此毒天下之民，莫不離本趣末事。以偽成紛紛擾擾，馳騖不已。其流於世也。至於父盜子，名兄盜弟譽。骨肉相詒朋友相詐。此大亂之道也。故求名者聖人至禁也。昔衛公孟多行,GJTS-XXD,古今圖書集成·學行典,232
孝弟,林桂字士英，人以貢訓導，舒城金谿二學陞遼府紀善進右長史，天性孝友，分俸養親，嘗構亭以娛，父植槐為廕槁，而復生人以為異，兄華得危，疾涕泣求醫，果得異方一藥而愈，恬淡寡欲，年八十八而卒。父病醫禱弗效，乃籲天刲股以進，父疾遂瘳，上官俱優獎焉。,GJTS-XXD,古今圖書集成·學行典,118
詭使,今戰勝攻取之士勞而賞不霑，而卜筮視手理狐蟲為順辭於前者日賜。上握度量所以擅生殺之柄也，今守度奉量之士欲以忠嬰上而不得見，巧言利辭行姦軌以倖偷世者數御。據法直言、名刑相當、循繩墨、誅姦人所以為上治也而愈疏遠，諂施順意從欲以危世者近。習悉租稅、專民力所以備難充倉府也，而士卒之逃事狀匿附託有威之門以避傜賦、而上不得者萬數。夫陳善田利宅所以戰士卒也，而斷頭裂腹播骨乎平原野者，無宅容身，身死田奪；而女妹有色、大臣左右無功者，擇宅而受，擇田而食。賞利一從上出、所以擅剬下也，而戰介之士不得職，而閒居之士尊顯。上以此為教，名安得無卑，位安得無危。,CTEXT,韓非子 ,268
任道,心無不仁，此語有病。且如顏子其心三月不違仁。若纔違仁，其心便不仁矣，豈可謂心無不仁。伊川初嘗言曰：凡言心者，皆指已發而言。後復曰：此說未當。五峰卻守其前說，以心為已發，性為未發，將心性二字對說。知言中如此處甚多。知言固有好處，然亦大有差失，如論性，卻曰：不可以善惡辨，不可以是非分。既無善惡，又無是非，則是告子湍水之說爾。如曰好惡性也，君子好惡以道，小人好惡以己，則是以好惡說性，而道在性外矣，不知此理卻從何而出。問：所謂探視聽言動無息之際，可以會情，此猶告子生之謂性之意否。曰：此語亦有病。下文謂：道義明著,GJTS-XXD,古今圖書集成·學行典,254
篤行,康德威，少孤能自立，質性醇朴。萬曆七年疫死者載道，威置棺埋葬不可枚舉，課子孫惟事耕讀，州請賓飲，卒年八十八。,GJTS-XXD,古今圖書集成·學行典,54
孝弟,迨殯，欲廬墓，為母楊氏寢疾，不忍離母。又二年餘，母亦卒，朝重乃葬與父同墓。墓側築小室，日取土益塚，閉戶廬居三年。人以孝稱。,GJTS-XXD,古今圖書集成·學行典,61
隱逸,家產千金。少孤，為宗人所養，而遇之不以理，及長，又不還其財。黨詣鄉縣訟，主乃歸之。既而散與宗族，悉免遣奴婢，遂至長安遊學。初，鄉佐嘗眾中辱黨，黨久懷之。後讀春秋，聞復讎之義，便輟講而還，與鄉佐相聞，期剋鬥日。既交刃，而黨為鄉佐所傷，困頓。鄉佐服其義，輿歸養之，數日方蘇,GJTS-XXD,古今圖書集成·學行典,134
義利,曾子疾病，曾元抑首，曾華抱足。曾子曰：微乎。吾無夫顏氏之言，吾何以語汝哉。然而君子之務，盡有之矣；夫華繁而實寡者天也，言多而行寡者人也；鷹隼以山為卑，而曾巢其上，魚、鱉、黿、鼉以淵為淺，而蹶穴其中，卒其所以得之者，餌也；是故君子苟無以利害義，則辱何由至哉。,GJTS-XXD,古今圖書集成·學行典,128
務本,其母使與齊侯淫亂，不絕驅馳道路，故《詩》刺之曰：猗嗟名兮，美目清兮，儀既成兮，終日射侯，不出正兮，展我甥兮。下及昭公，亦善有儀容之習以亟。其朝，晉也。自郊勞至於贈賄禮無違者，然而不恤國政，政在大夫，弗能取也。子家羇賢而不能用也，奸大國之明禁凌虐小國利人之難，而不知其私。公室四分民食其他思莫在於公不圖其終，卒有出奔之禍。《春秋》書而絕之曰：公孫於齊次於陽州。故《春秋外傳》曰：國君者服寵以為美，安民以為樂，聽德以為聰，致遠以為明。又《詩》陳文王之德曰：惟此文王，帝度其心，貊其德音，其德克明，克明克類，克長克君，王此大邦，克順克比，比于文王，其德靡悔，既受帝祉，施于孫子，心能制義。曰度德政應和，曰貊照監四方，曰明施勤無私，曰類教誨不倦，曰長賞慶刑威，曰君慈和遍服，曰順擇善而從，曰比經緯天地，曰文如此則為九德之美，何技藝之尚哉。,GJTS-XXD,古今圖書集成·學行典,365
孝弟,許綸家練虛村，自號練溪，事父曲盡孝道，父年九十而終，含斂畢，仍依柩側，如是者三年，有事出告，反面如生時。,GJTS-XXD,古今圖書集成·學行典,52
隱逸,清修力學，榮利不入於心，漁釣橘溪上，超然自適，時或行歌于松蹊竹畦，人莫窺其際，大為楊時所重，時常題其釣臺及詠歸堂，羅從彥常師事之，自號審律，時稱審律先生。,GJTS-XXD,古今圖書集成·學行典,77
孝弟,李逢月，字逢將，號凌虛一，松子天啟辛酉舉人。幼穎異，下筆驚人，目能對射日不轉瞬。父奇愛之，及長以孝聞。父沒，匍匐苫次毀瘠不能起，見者傷之。時繼母袁氏抱數月遺孤月。家貧舌佃以供老母歡，其後教育幼弟，崇禎甲戌御史李宗著列其行誼薦於朝。,GJTS-XXD,古今圖書集成·學行典,115
仁,問觀孔子言仁，如告顏子以克己復禮所以為仁之機，殆若發露而無餘蘊，至孟子論仁，雖嘗指人心而言，然其意使人自惻隱之心，推之要其旨歸多主於愛之一辭。雖所以指示於人者，豈不精切而確實。然不似聖人之言仁，廣大渾全而使人自得於精思力行之餘也。意者孟子適當夫好戰嗜殺人之時，為救焚拯溺之計，不可不自夫受病之所而藥之與。曰：程子曰四德之元猶五常之仁，偏言則一事，專言則包四者，惻隱之類偏言之也。克己之類專言之也。然即此一事便包四者，蓋亦非二物也。故《論語集註》中云：仁者，心之德、愛之理也。此言極有味，可更思之，不可謂孟子之言不如孔子之周遍。孟子亦有專言之者，仁，人心是也。孔子亦有偏言之者，愛，人是也。又謂孟子以世人好殺而言惻隱尤非也。孔子雖不以義對仁，然每以智對仁，更宜思之。,GJTS-XXD,古今圖書集成·學行典,332
聖人,輕徭賦不奪民時不爭民利置，諫鼓達窮民，立謗木使人書之樂聞，過也陶唐氏之，世俗熙民泰有，老人擊壤而歌於路，曰：吾日出而作日入，而息鑿井而飲耕田而食帝力於我何有哉。,GJTS-XXD,古今圖書集成·學行典,80
孝弟,多矣。抑非好學之所得乎。母得年五十九，與祖母賈氏並追封西河郡夫人，君年三十九葬於曲沃，先塋娶李氏女一。銘曰：惟天蒼蒼，罔不覆矣。惟地茫茫，罔不載矣。彼靳之子，亦孔孝矣。孝而不弔，誰之咎矣。謂天不仁，天則有神。謂地不知，地則有祇。以孝而死，莫知何期。生我者父，父既夙喪。育我者母，母亦長往。畏死偷生，誠恐何心。死從其母，甘與俱沈。水之方至，雷震萬鼓。高原大陸，忽為水府。身在喪車，所見惟母。可沒者身，難沒者義。死見吾母，吾亦無愧。君則死矣，有行卓然。譬彼太行，峻極於天。惟天子仁，方以孝理。敕贈封碑，以著天紀。,GJTS-XXD,古今圖書集成·學行典,254
備內,人主之患在於信人，信人則制於人。人臣之於其君，非有骨肉之親也，縛於勢而不得不事也。故為人臣者，窺覘其君心也無須臾之休，而人主怠傲處其上，此世所以有劫君弒主也。為人主而大信其子，則姦臣得乘於子以成其私，故李兌傅趙王而餓主父。為人主而大信其妻，則姦臣得乘於妻以成其私，故優施傅麗姬，殺申生而立奚齊。夫以妻之近與子之親而猶不可信，則其餘無可信者矣。,CTEXT,韓非子 ,171
情感,某王孫者，嘉慶初之天潢貴冑也。丰姿翹秀，英英露爽，性蘊藉，不苟言笑。某氏女，亦貴家也，與王孫以中表相慕重。杏兒者，女侍婢也，識詩書，工風鑑。嘗語其主曰：「王孫，所謂都爾敦風古阿思哈發都。」都爾敦風古，滿語骨格異也；阿思哈發都，滿語聰明絕特也。杏言之再三，女不應。後王孫遘家難，女家薄之，求婚，拒不與，而兩家兒女皆病矣。,WIKI,清稗類鈔,159
權謀,越破吳，請師於楚以伐晉。楚王與大夫皆懼，將許之。左史倚相曰：「此恐吾攻己，故示我不病。請為長轂千乘，卒三萬，與分吳地也。」莊王聽之，遂取東國。,CTEXT,說苑 ,71
狷介,陽湖孫淵如，名星衍，乾隆丁未科以一甲進士授編修。散館時，《厲志賦》用《史記》「匔匔如畏」語，和珅指為別字，抑置二等。蓋珅方當國，朝官多趨走其門，孫獨不往謁，珅銜之，故有是舉。顧舊例，鼎甲散部，可奏請留館，即改官，亦可得員外郎。時珅掌院事，欲孫面謁，卒不往，毅然曰：「天子命，何官不可為！某男子，不受人惠也。」卒以主事分刑部，出為兗沂曹濟道，權臬事，告歸。,WIKI,清稗類鈔,177
節義,孝公時號公子稱，最少。義保與其子俱入宮，養公子稱。括之子伯御與魯人作亂，攻殺懿公而自立。求公子稱於宮，將殺之。義保聞伯御將殺稱，乃衣其子以稱之衣，臥於稱之處，伯御殺之，義保遂抱稱以出，遇稱舅魯大夫於外，舅問稱死乎，義保曰：「不死，在此。」舅曰：「何以得免？」義保曰：「以吾子代之。」義保遂以逃。十一年，魯大夫皆知稱之在保，於是請周天子殺伯御立稱，是為孝公。魯人高之。《論語》曰：「可以託六尺之孤。」其義保之謂也。頌曰：伯御作亂，由魯宮起，孝公乳保，臧氏之母，逃匿孝公，易以其子，保母若斯，亦誠足恃。,CTEXT,列女傳 ,249
孝弟,欲殺之。肱兄弟更相爭死，賊遂兩釋焉，但掠奪衣資而已。既至郡中，見肱無衣服，怪問其故，肱託以它辭，終不言盜。盜聞而感悔，後乃就精廬，求見徵君。肱與相見，皆叩頭謝罪，而還所略物。肱不受，勞以酒食而遣之。後與徐俱徵，不至。桓帝乃下彭城使畫工圖其形狀。肱臥于幽闇,GJTS-XXD,古今圖書集成·學行典,127
諫諍,柏鄉魏文毅公裔介壽侍直中和殿，泛論史鑒。世祖偶稱唐太宗英主，文毅曰：「晚年無魏徵苦諫，遂窮兵高麗，貽後悔矣。」世祖頷之。,WIKI,清稗類鈔,60
處世,若能一日十二辰點檢自己，念慮動作都是合宜，仰不愧，俯不怍，如此而不幸填溝壑，喪軀殞命，有不暇恤，只成就得一箇是處。如此，則方寸之閒全是天理，雖遇大困厄，有致命遂志而已，亦不知有人之是非向背，惟其是而已。以利害禍福言之，此是至粗底。此處人都信不及，便講學得，待如何。亦沒安頓處。今人開口亦解說一飲一啄自有分定，及遇小小利害，便生趨避計較之心。古人刀鋸在前，鼎鑊在後，視之如無物者。蓋緣只見得這道理，不見那刀鋸鼎鑊。身勞而心安者為之，利少而義多者為之。惟君子然後知義理之所，必當為與義理之，必可恃利害得失既無所入於其心，而其學又足以應事物之變，是以氣勇謀明無所懾憚，不幸蹉跌死生以之小人之心，一切反是。人有此身便有所以為人之理與生俱生，乃天之所賦而非人力所能為也，所以凡為人者只合講明此理，而謹守之不可昏棄，若乃身外之事榮悴休戚，即當一切聽天命所為而無容心焉。問：事有最難底奈何。,GJTS-XXD,古今圖書集成·學行典,388
篤行,許思微，字清隱，天性孝友，志行純謹，有長者風。歲饑恆出粟賑濟貧人，守令交薦，詔賜冠帶。子鯤字景運，篤行力學，登成化丁酉賢書，與蔡虛齋清同年契友，每過從講學，清目為醇儒，任分水教諭，思微手書《胡安國傳》以誡勉之。鯤勵名節，正師道，不愧父訓。卒與縣令忤拂，袖歸，訓子成立，父母所遺產業推以讓兄，俸餘置積以周困乏，囊橐蕭然，弗顧也。晚築草庭精舍，著書其中，學者稱為草庭先生。,GJTS-XXD,古今圖書集成·學行典,184
孝弟,母卒，哀毀逾禮，常於廬前受弔，賓客未嘗至於靈座之室，謂人曰：平生非至親者，未嘗升堂入謁，豈可以存亡而變其禮也。中書令張說數稱薦之。服闋，拜中書侍郎。或謂沔曰：今之中書，皆是宰相承宣制命。侍郎雖是副貳，但署位而已，甚無事也。沔曰：不然。設官分職，上下相維，各申所見，方為濟理。豈可俛默偷安，而為懷祿士也。自是每有制敕及曹事，沔多所異同，張說頗不悅焉。尋出為魏州刺史，奏課第一，徵還朝廷，分掌吏部十銓事。以清直，歷祕書監、太子賓客。三十三年,GJTS-XXD,古今圖書集成·學行典,218
動靜,孔明豈二子比哉，孔明於聖賢之學，蓋有聞矣，其所謂學須靜也之言，信古今之名言也，止水之明風撓之，則山嶽莫辨渾天之察人撓之，則晝夜乖錯況方寸之心乎，古聖賢之成勳業著，道德於不朽者，未有不由於靜者也，蓋靜則敬，敬則誠，誠則明，明則可以周庶物，而窮萬事矣，苟雜然汨其中偶然應乎，事卒然措之，於謀為其不至於謬亂者鮮哉，孔明之學，惟本乎，此故其所為當世無及焉，至今無有非焉者，而又從效慕之區區霸術之徒固不能然也，然世之慕古人者，吾惑焉古人所以為聖賢者，其道德著乎，其言其才智形乎，功業而存乎，冊書非徒以其名稱之美而已也，苟欲效乎，孔明於孔明之所學必無不學也，於孔明之所能必無不能也，而後可孔明之所學，而有未至也，孔明之所能而有未能也，而曰：學孔明何可哉，於孔明且爾況乎。,GJTS-XXD,古今圖書集成·學行典,329
聖人,俱受乾坤之醇，靈稟造化之和氣，該百行之高善，備九德之淑懿，極鴻源之深閭，窮品物之情類，曠蕩出於無外沈微，淪於無內器不是，周不充聖極荀，以孔子稱大哉堯之為君也。唯天為大，唯堯則之，是為覆蓋眾聖最優之明文也。孔以堯作天子，九十餘年政化洽於民心，雅頌流於眾聽，是以聲德發聞，遂為稱首則易所謂聖人，久於其道，而天下化成百年，然後勝殘去殺，必世而後仁者也。故曰：大哉堯之為君也，堯之為聖也，明其聖與諸聖同，但以人見稱為君爾。魏曹植少典之裔，火德成木，造為耒耜，導民播穀，正為雅琴，以暢風俗。前人少典之孫，神明聖哲，土德承火，赤帝是滅，服牛乘馬，衣裳是制，氏雲名官，功冠五帝。前人火德統位，父則高辛，克平其工，萬國同塵，調適陰陽，其惠如春，巍巍成功，配天則神。前人顓頊之族，重瞳神聖，克協頑瞽，應唐政，除凶舉俊，以齊七政，應曆受禪，顯天之命。,GJTS-XXD,古今圖書集成·學行典,365
篤行,德性敦厚，仗義輕財。鄰居壞垣，有束帛微露，近目之，皆白金首飾也。歸訪其人而問之，故答曰：妻亡，女幼。恐致遺失，故有此藏。不意垣潰終失也。其人欲以平分，峻卻焉。見鄉之無衣食者，樂於周濟，時稱厚德君子。,GJTS-XXD,古今圖書集成·學行典,99
任誕,阮籍遭母喪，在晉文王坐進酒肉。司隸何曾亦在坐，曰：「明公方以孝治天下，而阮籍以重喪，顯於公坐飲酒食肉，宜流之海外，以正風教。」文王曰：「嗣宗毀頓如此，君不能共憂之，何謂？且有疾而飲酒食肉，固喪禮也！」籍飲噉不輟，神色自若。,CTEXT,世說新語 ,111
明智,有客薦相者陳生於毛稚黃，謂其術比許負。毛曰：「貧賤吾所自有，富貴本非所望。夭壽不貳，修身俟之。僕自相審矣，故無煩此公饒舌也。」,WIKI,清稗類鈔,63
節義,齊義繼母者，齊二子之母也。當宣王時，有人簡死於道者，吏訊之，被一創，二子兄弟立其傍，吏問之，兄曰：「我殺之。」弟曰：「非兄也，乃我殺之。」期年，吏不能決，言之於相，相不能決，言之於王，王曰：「今皆赦之，是縱有罪也。皆殺之，是誅無辜也。寡人度其母，能知子善惡。試問其母，聽其所欲殺活。」,CTEXT,列女傳 ,142
敬信,曲周路安卿封翁澤農重然諾，久要不忘。與崑山顧寧人處士炎武善，偶有緩急，假顧金，絕無一人知之者。及聞顧逝，即寄償其家，不以其歾而爽約也。其嗣子來，留之肄業，踰二載，厚裝遣之。,WIKI,清稗類鈔,86
孝弟,彭李者，世為義門。陳氏之傭夫，喪明已久。有子一人嘗聞陳之子弟言，舜為父瞽叟舐目而致明，乃歸效之，不旬日，父目忽然明朗。,GJTS-XXD,古今圖書集成·學行典,59
忠藎,乾隆丙午，會稽壽同春以布衣客臺灣淡水廳幕。值林爽文之變，淡水陷，廳官及於難，壽展轉賊中，密約忠義士反正，城立復，乃搜捕群不逞，斬刈無算，而撫定其孑遺，賙卹備至，威惠大著。草萬言書，渡海達大府，大府疏告。上驚賞，即命知淡水廳。後罵賊不屈死。事聞，贈太僕寺卿，蔭官立祠。,WIKI,清稗類鈔,133
察微,鄭公子歸生率師伐宋。宋華元率師應之大棘，羊斟御。明日將戰，華元殺羊饗士，羊斟不與焉。明日戰，恕謂華元曰：「昨日之事，子為制；今日之事，我為制。」遂驅入於鄭師。宋師敗績，華元虜。夫弩機差以米則不發。戰，大機也。饗士而忘其御也，將以此敗而為虜，豈不宜哉？故凡戰必悉熟偏備，知彼知己，然後可也。,CTEXT,呂氏春秋 ,144
隱逸,沈約余之所謂高士者，悠悠皆是。請試言之，聖人蒞天下。則賢人贊務益皋陶，是自中智以下，莫不有學以從政佐國，安民者也。易曰：聖人之大。寶曰：位非學則不得也。學所以行其志，孝弟慈仁信義是也。雖誦先王之典謨，而不行其志。聖人之大，寶亦不可得也。要須學行兼有，然後取悠悠之徒，莫不攘袂，而議進取怒目，而爭權利。悅愚諂闇苟得，忘廉若斯人者。豈入國士之塗動，衣冠之眄藉此而登高位，未或有也。贊曰：亦有哲人，獨執高志，避世避言，不友不事，恥從汙祿，靡惑守餌，心安藜藿，口絕炮胾，取足落毛，寧懷組織，如金在沙，顯然自異，猶玉在泥，涅而不淄，身標遠跡，名重前記，有美高尚，處知若無，劣哉群品，事靜心驅，苟能立志爭此匹夫。進忘隕穫退守。恬愉曰：仁與義其徑不迂，為之則至非。物所拘宦，成名立陟彼高衢。,GJTS-XXD,古今圖書集成·學行典,338
孝弟,孫恩之亂，妖黨攻破村邑，綜與父驃共走避賊。驃年老行遲，賊轉逼，驃語綜：我不能去，汝走可脫，幸勿俱死。驃困乏坐地，綜迎賊叩頭曰：父年老，乞賜生命。賊至，驃亦請賊曰：兒年少，自能走，今為老子不走去。老子不惜死，乞活此兒。賊因斫驃，綜抱父於腹下，賊斫綜頭面，凡四創，綜當時悶絕。有一賊從旁來，相謂曰：卿欲舉大事，此兒以死救父，云何可殺。殺孝子不祥。賊良久乃止，父子並得免。綜鄉人祕書監丘繼祖、廷尉沈赤黔以綜異行，廉補左民令史，除遂昌長，歲滿還家。,GJTS-XXD,古今圖書集成·學行典,220
孝弟,曾祖諤，唐虔州司倉參軍，子孫眾多，以孝弟著稱。六世義居，室無異爨。就所居雷湖北創書舍，招來學者。至道中，本軍以聞，遣內侍裴愈齎御書百軸賜其家。文撫遣弟文舉詣闕貢土物為謝，太宗飛白一軸曰義居人以賜之，命文舉為江州助教。三年八月，又詔表其門閭。自是每歲遣子弟入貢，必厚賜答之。文撫兄子待用，登咸平二年進士第，至都官員外郎。,GJTS-XXD,古今圖書集成·學行典,159
婚姻,王於女，視如己出，又數因人寄訊其家，卒無人至。心念女年漸長，欲為擇配，會有原籍常德之貴州武舉周臣侯者至常祀祖，謁王，王見其少年倜儻，而屬意焉。叩之，尚未婚。他日再來，遂留飲，同坐有趙某，周之中表兄也。王語之，趙驚曰：「此殆天緣矣。」乃言：「周於數月前夢授職歸，拜香火堂，都不見一切神位，惟小屏有硃書一『天』字。入內拜尊屬，則見一女子持紅絲侍側，飲食甚盛，同飲者為王公玉，相與劇飲。醉而讀《史通》，至東漢秦嘉妻小傳而寤。次日，以夢告，我等群相賀，謂授官必得上缺，且有締婣之喜，豈知先有此遇，而我公之姓，又適符其夢耶！」語罷，又一友驚呼曰：「王姓非應在公，乃我也。我姓王，字公玉。夢中先得之，天其令我作合耶？」蓋此友自岳陽來，王雖與久遊，亦不知其字公玉也。周就視公玉貌，悉與夢中符，乃丐其執柯，王欣然允，既定，遂擇吉日納聘，以女婦臣侯。,WIKI,清稗類鈔,366
天運,老聃曰：「小子少進！余語汝三皇、五帝之治天下。黃帝之治天下，使民心一，民有其親死不哭而民不非也。堯之治天下，使民心親，民有為其親殺其殺而民不非也。舜之治天下，使民心競，民孕婦十月生子，子生五月而能言，不至乎孩而始誰，則人始有夭矣。禹之治天下，使民心變，人有心而兵有順，殺盜非殺，人自為種而天下耳，是以天下大駭，儒、墨皆起。其作始有倫，而今乎婦女，何言哉！余語汝：三皇、五帝之治天下，名曰治之，而亂莫甚焉。三皇之知，上悖日月之明，下睽山川之精，中墮四時之施。其知憯於蠣蠆之尾，鮮規之獸，莫得安其性命之情者，而猶自以為聖人，不可恥乎？其無恥也！」子貢蹴蹴然立不安。,CTEXT,莊子 ,280
隱逸,丰骨清古神器，健雅望之知，為世外逸品。攻舉子藝，頃之棄去。好養生家言，又頃之。納贄文、成師泉二先生，終日端坐，研心省躬性。故孝執喪，哀戚甚倣。古禮素食，廬墓雅，喜遊適。每瓢笠騎驢，或芒鞋藜杖，隨意所去。居武功數年，飄飄然方外士也。家居坐一室，左右圖書，列佳花奇石。喜植菊，能致菊數十品，日哦詩彈琴，其中自稱松喦道人，縣令題其閭曰昭代逸民。,GJTS-XXD,古今圖書集成·學行典,169
隱逸,于止唯舍唯用，其見也則如遊龍，其潛也則如隱鳳，來無所從，去無所至，有酒則舞，無酒則醒，不明不晦，不昧不類，蕭條秋首，兀我春中，弄琴明月，酌酒和風，御清風以遠路，拂白雲而峻舉，指寰中以為期，望繫外而延佇。又《入道至人賦》曰：爰有名外之至人，乃入道而館真，荒聰明以削智，遁支體以逃身，於是卜居千仞，左右窮懸，幽庭虛絕，荒帳成煙，水縱橫以觸石，日參差於雲中，飛英明於對溜，積氤氳而為峰，推天地於一物，橫四海於寸心，超埃塵以貞觀，何落落此胸襟。又《辭祿賦》曰：荷賞延之渥恩，在弱齡而覃惠，蒙聖達之眷顧，得乘閑以沉泄，雖鑣羈之有名，恆遊獎而匪滯，解龜紐於城邑，反褐衣於丘窟，判人事於一朝，與世物乎長絕，自牽綴於朱絲，奄二九於斯年，服纓佩於兩宮，執鞭笏於宰蕃。,CTEXT,藝文類聚 ,324
叛逆, 宣和二年十月，睦州青溪縣堨村居人方臘，托左道以惑眾，知縣事陳光不即鉏治。臘自號聖公，改元永樂。直偏裨將，以巾飾為別，自紅巾而上凡六等。無甲胄，惟以鬼神詭秘事相扇搖，數日眾惡少千餘。焚民居，掠金帛子女。提點刑獄張苑、通判州事葉居中不能招致，欲盡殺之，以故賊得脅擄良民為兵，旬日有眾數萬。陷睦、歙、杭、處、衢，婺六州五十二縣。朝廷遣領樞密院童貫率禁旅及京畿關右河東蕃漢兵，至四年三月討平之。用兵十五萬，斬賊十五萬，殺平民不下二百萬。改睦為嚴州，歙為徽州。始唐永徽四年，睦州女子陳碩真反，自稱文佳皇帝。故梓桐相傳有天子基萬年樓，方臘因得憑藉以起。又以沙門寶誌讖記，誘惑愚民而貧窮遊手之徒，相乘為亂。青溪為睦大邑、梓桐幫源等號，山谷幽僻處，東北趨睦，西近歙。民物繁庶，有漆楮林木之饒。地勢迂險，群黨據險以守，因謂之洞。而浙人安習太平，不嫻兵革，一聞金鼓聲，則斂手聽命。不逞小民往往反為賊鄉導，劫富室，殺官吏士人以邀貨利。所掠婦女，自洞逃出、裸而雉經於林中者，由湯岩榴樹嶺一帶，凡八十五里九村，山谷相望，不知其數。,WIKI,宋稗類鈔,453
孽嬖,時國佐相靈公，會諸侯於柯陵，高子鮑子處內守，及還，將至，閉門而索客，孟子訴之曰：「高鮑將不內君，而欲立公子角，國佐知之。」公怒，刖鮑牽而逐高子、國佐，二人奔莒，更以崔杼為大夫，使慶剋佐之，乃帥師圍莒，不勝，國佐使人殺慶剋，靈公與佐盟而復之。孟子又愬而殺之。及靈公薨，高鮑皆復遂殺孟子，齊亂乃息。《詩》云：「匪教匪誨，時維婦寺。」此之謂也。頌曰：齊靈聲姬，厥行亂失，淫於慶剋，鮑牽是疾，譖愬高鮑，遂以奔亡，好禍用亡，亦以事喪。齊東郭姜者，棠公之妻，齊崔杼御東郭偃之姊也。美而有色。棠公死，崔子弔而說姜，遂與偃謀娶之。,CTEXT,列女傳 ,257
孝弟,蚤孤，母孀居，佩竭力以慰親心，任武左衛經歷，甫三載即乞恩歸養。母老喪明，佩甚憂憊。母卒，朝夕拜泣而明亦喪。陳積芳，邑庠生，不求聞達，竭力致養。父卒，廬墓哀毀，朝夕哭奠。事母溫凊有常。知縣表其門曰荊璞孝行。,GJTS-XXD,古今圖書集成·學行典,102
謙謹,甘泉鍾選樓明經懷文，嘗著《菣考古錄》譔述通慧，制行動中禮法。嘉慶甲子，督學劉文清公墉舉為優貢生，鍾入謁，抑抑若不自勝，自謂「諐咎殊多，不稱此目」，與家人朋友言，屢及之。,WIKI,清稗類鈔,84
賞刑,聖人之為國也：壹賞，壹刑，壹教。壹賞則兵無敵，壹刑則令行，壹教則下聽上。夫明賞不費，明刑不戮，明教不變，而民知於民務，國無異俗。明賞之猶，至於無賞也；明刑之猶，至於無刑也；明教之猶，至於無教也。,CTEXT,商君書 ,97
仙道,梅福居家，常讀書，性少為事，至元始中，王莽專政，福一朝棄妻子，去九江，至今傳以為仙人，其後人有見福者於會稽，變為吳市門卒。葛洪，字稚川，亡時年八十一，視其貌如平生，體亦軟弱，舉屍入棺，其輕如空衣，時咸以為屍解得仙。,CTEXT,藝文類聚 ,107
孝弟,樂預性孝友，父臨亡，執其手以托郢州行事，王奐預悲感，悶絕吐血數升，遂發病，建武中為永世令民懷其德，卒於官。光武時，遭父喪，未葬，鄰家失火，初匍匐柩上以身捍火，火為滅太守郅惲甄異之。,GJTS-XXD,古今圖書集成·學行典,90
威儀,理遂而已。王旦在中書，祥符末大旱。一日，自中書還第。路由潘氏旗亭，有狂生號王行者。在其上指旦大呼曰：百姓旱困焦勞極矣。相公端受重祿，心得安耶。遂以所持經擲旦正中於首，左右擒之，將送京尹，旦遽曰：言中吾過，彼何罪哉。乃命釋之。《厚德錄》：呂蒙正丞相，不喜記人過。初參知政事，入朝堂。士於廉內指之，曰：是小子亦參政耶。蒙正佯為不聞而過之，其同列怒令詰其官位姓名。蒙正曰：若一知其姓名則終身不能復忘，固不如不知也。不問之，何損時。皆服其局量。《皇朝類苑》：慶曆初，仁宗久不視朝。一日，聖體康復，思見執政，坐便殿，促召二府宰相。呂許公聞命,GJTS-XXD,古今圖書集成·學行典,265
孝弟,段瑀，父彥時卒葬，夜露宿不忍舍去。會天大雨，水暴至瑀伏案下，明日雨始歇。過客見而憐之，掖之起。諸長者為結廬墓側且遺之粟。越三年始歸。李守信，父母歿，貧不能葬，皆鬻女葬之。露宿墓側，前後六年。詔旌其門。徐守繕，父仕年老病篤，繕告天割股救父，後果愈。公舉孝行。有司旌獎。常省，家貧業農，性至孝，母李氏病篤，割股奉之，尋愈。省高年至七十，談笑別親戚無疾而終。楊芳昇，父亡，事母孝。母病篤，割股奉之。,GJTS-XXD,古今圖書集成·學行典,196
孝弟,陳文燦字少閒，性孝友，兄居馬跡山患癭疾，需醫藥甚急，是時湖水風沸連天勿得，渡倩漁艇渡中流舟蕩欲返，文燦語，舟人曰：而知風波急不知，予兄病尤急也。竟冒險歸共寢處，半月兄始逝，鄉民每至青黃不接，便乏食，文燦儲擔石時緩急濟之，不責償遠族，耕荊溪逋，課豪姓挾其子往矣，文燦不遠百里持橐金代償得返，父子如初，嗣子睿謨成進士，封如子官。劉士悌親喪廬墓，郡縣獎之。,GJTS-XXD,古今圖書集成·學行典,175
諫諍,和珅在政府時，上海曹劍亭侍御錫寶上書論劾，同朝多咋舌者。侍御至熱河待罪，高宗召入，諭之曰：「爾讀書人，不讀《易》歟？君不密，則失臣；臣不密，則失身。」侍御叩頭流涕而出。,WIKI,清稗類鈔,84
鑒識,“鄭教何如？”長公答曰：“清固清矣，恐寒薄耳。”公笑曰：“縱寒薄不失為太平宰相。”後公疾革，諸子侍側，顧其長薿曰：“汝讀書可喜，然不過監司太守。”次語文仲范曰：“汝開閫恐無結果。三哥葵甚有福，但不可作宰相耳。”時帳前提舉宮趙勝，素與都統制扈再興不協，泣而言曰：“萬一相公不諱，勝必死於再興之手。”時京西施漕在旁。公笑謂施曰：“趙勝會做殿帥，扈再興安能殺之？”其後所言無一不驗。,WIKI,宋稗類鈔,188
孝弟,恐其非情兩械之而偵其所以，兄弟終不易辭，遂囚其長者孝謙至秋官，論輸作都門涉冰雪負土石，手足皸瘃流血艱險備，嘗凡一閱歲會赦免，歸居十年，仕開又以富室主料量米耗法，當大辟忠謙，生十九年即荷械詣官，曰：盜米者囚罪在囚身。幸釋，老父官韙其氣貌，許之送御史院，有旨免死黥，而戍竟投遼東，父卒二子號哭幾絕者，數四建文。,GJTS-XXD,古今圖書集成·學行典,153
孝弟,朱文林，字士先，甫六歲喪父，衰麻哀慟如達禮者。家貧，櫛髮為藝，竭力養母。母病思魚，市無魚，文林禱水投竿即得。有姊寡且盲，母念之，迎歸與母同寢食。姊卒，具棺衾營葬。母病篤，文林潛禱天地，刲乳下肉一臠密和湯以進，母遂愈。邑令謝公炯表之曰純孝。母卒，葬西山，廬墓側依樹結苫，豺虎閒來，不為懼，哀聲達於行道。鄉人感動，餽壺餐者趾相錯。郡邑長吏及鄉紳並為文以祭其母。文林竟以哀毀卒墓所。,GJTS-XXD,古今圖書集成·學行典,188
讀書,張栻南風駕小雨，群山淨如沐。吾歸及新涼，所歷慰心目。軋軋柔櫓鳴，臥見山起伏。推枕意悠然，還取我書讀。平生領解處，于焉更三復。老矣百念疏，但欲斯境熟。向來五嶺遊，目力半吏牘。小心了官事，終覺愧惸獨。世路自險夷，人情費追逐。翩翩孤飛翼，息蔭望林麓。,GJTS-XXD,古今圖書集成·學行典,122
忠,王者立武，以威四方，安萬人也。武德主寧靜，非形於征伐也。淳德布洽，戎夷稟命，統軍之帥。命不可辱，帥不可失，國之大寄，非易其人。仁以懷之。撫其疾苦，使之咸懷。義以厲之。示其慷慨，使其激勸。禮以訓之。明其節制，使之有序。信以行之。審其遠近，使之必行。賞以勸之。懸其爵賞，使之慕功。刑以嚴之。威其鈇鉞，使之懼罪。行此六者，謂之有利。六者並用，闕則失之。故晉將用師，子犯曰「未知信」之類是也。故得師盡其心，竭其力，致其命。士卒從教，故師得利。是以攻之則克，守之則固，武備之道也。武可以備而不用，不可以用而不備也。《詩》云：「赳赳武夫，公侯干城。」有其武才，堪其扞。,CTEXT,忠經 ,278
明智,有林生者，家中資，而性嗜博，父母時訓之，始稍斂抑。及父母亡，遂無所顧忌，家事悉委其妻。妻固賢而有才識者，勸之不聽，乃密與其母家兄嫂謀曰：「妹夫沈湎於此，將來必至蕩產傾家，妹有金資少許，欲託兄嫂代為經營，以免他日饑寒。」兄固長者，然之，為設一米肆。林不知也，惟嗜賭如故，逋負叢集，鬻田產以償。久之，饔飱不濟，乃就商於妻兄，妻兄曰：「為今之計，謀生為急。僕設有米鋪，將延一司會計者，誠能改行，不妨即任此事，月可得金若干。」林乃自矢以後不賭，遂延之往。及數年後，妻兄見其無他，始明告之。,WIKI,清稗類鈔,240
本政,凡人君之治，莫大於和陰陽。陰陽者、以天為本。天心順則陰陽和，天心逆則陰陽乖。天以民為心，民安樂則天心順，民愁苦則天心逆。民以君為統，君政善則民和治，君政惡則民冤亂。君以恤民為本，臣忠良賜君政善，臣姦枉則君政惡。以選為本，選舉實則忠賢進，選虛偽則邪黨貢。選以法令為本，法令正則選舉實，法令詐則選虛偽。法以君為主，君信法則法順行，君欺法則法委棄。君臣法令之功，必效於民。故君臣法令善則民安樂，民安樂則天心惣，天心惣則陰陽和，陰陽和則五穀豐，五穀豐而民眉壽，民眉壽則興於義，興於義而無姦行，無姦行則世平，而國家寧、社稷安，而君尊榮矣。是故天心陰陽、君臣、民氓、善惡相輔至而代相徵也。,CTEXT,潛夫論 ,288
雅量,聖祖厚待臣下，如明珠雖貪擅，念其籌畫削平三藩之功，終未置之極典。徐乾學昆仲與高士奇比昵，時有「九天供賦歸東海，萬國金珠獻淡人」之謠，上知之，惟奪其官而已。嘗諭近臣曰：「諸臣為秀才，皆徒步布素，一朝得位，使高軒駟馬，八騶擁護，皆何所來，可細究乎？」,WIKI,清稗類鈔,123
孝弟,周士贊號慕齋，旋之子也。生平言動不苟。事父母寢膳必謹，父病調奉湯藥弗離左右，焚香籲天，願以身代，比易簀呼蹌號慟絕而復甦，事母與所生母甘旨，色養務得懽心，鄉里稱孝焉，仲子早世遺孤四人，長名夢德，孝弟謹信克肖其祖，家貧棄舉子業，朝夕拮据以事孀母，撫弱弟且為擇師傅，所置產業悉以公諸弟，秋毫無所私，年六十二卒，今其子姓繁衍多致通顯，咸謂其孝友之報云。,GJTS-XXD,古今圖書集成·學行典,172
任道,臣愚以為使諸列侯、郡守、二千石各擇其吏民之賢者，歲貢各二人以給宿衛，且以觀大臣之能；所貢賢者有賞，所貢不肖者有罰。夫如是，諸侯、吏二千石皆盡心於求賢，天下之士可得而官使也。遍得天下之賢人，則三王之盛易為，而堯舜之名可及也。毋以日月為功，實試賢能為上，量材而授官，錄德而定位，則廉恥殊路，賢不肖異處矣。陛下加惠，寬臣之罪，令勿牽制於文，使得切磋究之，臣敢不盡愚。於是天子復冊之。制曰：蓋聞善言天者必有徵於人，善言古者必有驗於今。故朕垂問虖天人之應，上嘉唐虞，下悼桀紂，寖微寖滅寖明寖昌之道，虛心以改。今子大夫明於陰陽所以造化，習於先聖之道業，然而文采未極，豈惑虖當世之務哉。條貫靡竟，統紀未終,GJTS-XXD,古今圖書集成·學行典,295
正直,光緒庚子，兩宮幸西安，粵人某獻石屏，絕新異，孝欽后將賞以知縣，謀諸榮祿。榮不可，曰：「以進石屏而賞知縣，更重於石屏者何以待之？」遂返其獻。拳亂盛時，莊王、端王數矯旨，榮電李鴻章，謂五月二十四日後矯旨不可信，令轉達各省。時召李入都，榮電江、鄂二督，謂李宜緩行，俟後命，蓋是時莊、端二王方欲害李也。,WIKI,清稗類鈔,147
解老,所謂大丈夫者，謂其智之大也。所謂處其厚不處其薄者，行情實而去禮貌也。所謂處其實不處其華者，必緣理不徑絕也。所謂去彼取此者，去貌徑絕而取緣理好情實也。故曰：「去彼取此。」,CTEXT,韓非子 ,84
辭命,蔣穎叔之奇既貴，項上大贅，每忌人視之。為六路大漕，至金山寺。僧了元與蔣相善。一日見將，即手捫其贅，蔣心惡之。了元徐曰：「衝卿在前，穎叔在後。」蔣大喜。,WIKI,宋稗類鈔,75
善惡,福可禱而求耶，禱求而可得耶，敢問其所以，曰：語善惡者人也，禍福者天也，天道福善，而禍淫鬼神，其能違天乎。自作之孽，固難逃也，天降之災，禳之奚益修德積善，君子常分安有餘事於其閒哉，樵者曰：有為善而遇禍，有為惡而獲福者，何也。漁者曰：有幸與不幸也，幸不幸命也，當不當分也，一命一分人其逃乎。君子見善則喜之，見不善則遠之，小人見善則疾之，見不善則喜之，善惡各從其類也，君子見善則就之，見不善則遠之，小人見善則遠之，見不善則就之，西疇常言欲為君子，非積行累善莫之能致，一念私邪一事悖戾，立見其為小人。故曰：終身為善，不足一旦為惡有餘。《省心錄》：為善如負重登山志雖已，確而力猶恐不及，為惡如乘駿走，雖不加鞭策而足亦不能制。歲月已往者，不可復，未來者不可期見，在者不可失。為善則善應，為惡則惡報，所以成名滅身惟自取如何耳。善惡之性不能易，如水之不能燥，火之不能濕，形色語默之閒，善惡自見。善人種德降祥於天，惡人種禍貽殃於後。,GJTS-XXD,古今圖書集成·學行典,407
智,智所以為妙者，以其應時而知也。若事過而後知，則與無智者齊矣。昔吳起相楚，貴族攻之，起欲討讎，而插矢王屍。陽貨在圍，魯人出之，虎欲報德，而傷之以戈矛，不斯須而讎德，兩報其智，可謂應時而知矣。張祿之入秦，魏冉悔不先，索而後行，故勢移而身逐。晁錯之穴，壖垣申屠，悔不先斬而後奏。故發憤而致死，智不早決敗而方悔其智，可謂與無智者同矣。故有智而不能施，非智也。能施而不能應速者，亦非智也。諺曰：力貴突智貴卒。此之謂也。李靖問：任智如何。子曰：仁以為己任。小人任智而背仁為賊，君子任智而背仁為亂。,GJTS-XXD,古今圖書集成·學行典,242
任道,五峰先生優游南山之下餘二十年，玩心神明不舍晝夜，力行所知，親切至到析太極精微之旨，窮皇王制作之原，綜事物于一原，貫古今于一息，指人欲之偏以見天理之全，即形而下者而發無聲無臭之妙，使學者驗端倪之不遠而造高深之無極，體用該備，可舉而行先生之于斯道，可謂見之明而擴之至矣。《五峰知言》一書乃其平日之所自著，其言約，其義精，誠道學之樞要，制治之蓍龜也。序五峰文集曰：先生非有意于為文者也，其一時詠歌之所發，蓋所以紓寫其性情，而其他述作與夫問答往來之書，又皆所以明道義而參異同，非若世之為文者，徒從事于言語之閒而已也，自早歲服膺文定公之教，至于沒齒，惟其進德之日新，故其發見于辭氣議論之閒者，亦月異而歲不同，雖然以先生之學而不得大施于時，又不幸僅得中壽，其見于文字閒者，復止于此，豈不甚可嘆息。至其所至之遠，所造之深，綱領之大，義理之精，後之人亦可以推而得焉。,GJTS-XXD,古今圖書集成·學行典,375
孝弟,湯浙，字文東，蚤孤，邑庠生，行檢言寡，事母至孝。御史朱端登訪孝子，有司為具其事以聞。母遘危疾，日侍湯藥衣不解帶者八月，願以身代者數年。由歲貢累官淳化知縣，有善政，甫七月即棄官歸隱。百姓遮留滿路。,GJTS-XXD,古今圖書集成·學行典,97
任道,辨鬼神。其家昏喪葬祭，率用先王之意，而傅以今禮。又論定井田、宅里、發斂、學校之法，皆欲條理成書，使可舉而措諸事業。呂大防薦之曰：載之始終，善發明聖人之遺旨，其論政治略可復古。宜還其舊職，以備諮訪。乃詔知太常禮院。與有司議禮不合，復以疾歸，中道疾甚，沐浴更衣而寢，旦而卒。貧無以斂，門人共買棺奉其喪還。翰林學士許將等言其恬於進取，乞加贈卹，詔賜館職半賻。載學古力行，為關中士人宗師，世稱為橫渠先生。著書號《正蒙》，又作《西銘》曰：乾稱父而坤母，予玆藐焉，乃混然中處。故天地之塞吾其體，天地之帥吾其性，民吾同胞，物吾與也。大君者，吾父母宗子；其大臣，宗子之家相也。尊高年所以長其長，慈孤幼所以幼其幼，聖其合德,GJTS-XXD,古今圖書集成·學行典,302
廉儉,吳人於湯有「三湯」之稱，三湯者，豆腐湯，黃連湯，人參湯。蓋人參雖亦如豆腐湯之清，黃連湯之苦，而有益元氣也。,WIKI,清稗類鈔,53
聖門諸賢,故詩之為教也，使人歌舞佚樂無所不至要在於不失正焉而已矣，雖然，聖人固有所甚畏也，一失容者，禮之所由廢也，一失言者，義之所由亡也，君臣之相攘，上下之相殘，天下大亂未嘗不始於此道。是故春秋力爭於毫釐之閒，而深明乎疑似之際截然，其有所必不可為也。不觀於詩，無以見王道之易，不觀於春秋，無以知王政之難。自孔子沒，諸子各以所聞著書，而皆不得其源流，故其言無有統宗。若孟子，可謂深於詩而長於春秋者矣，其道始於至粗而極於至精，充乎天地，放乎四海，而毫釐有所必計。至寬而不可犯，至密而可樂者，此其中必有所守，而後世或未之見也。且孟子嘗有言矣。人能充其無欲害人之心，而仁不可勝用也，人能充其無欲為穿窬之心，而義不可勝用也，士未可以言而言，是以言餂之也，可以言而不言，是以不言餂之也。,GJTS-XXD,古今圖書集成·學行典,332
隱逸,少有至行，閑靜寡欲，好學而貧，常以耕藝為事。鄰人失犢，認沖犢以歸，後得犢於林下，大慚，以犢還沖，沖竟不受。有牛犯其禾稼，沖屢持芻送牛而無恨色。主愧之，乃不復為暴。咸寧四年，詔補博士，沖稱疾不應。尋又詔曰：東宮官屬亦宜得履蹈至行敦悅典籍者，其以沖為太子右庶子。沖每聞徵書至，輒逃入深山，時人以為梁管之流。沖居近外俗，羌戎奉之若君，沖亦以禮讓為訓，邑里化之，路不拾遺，村無凶人，毒蟲猛獸皆不為害。卒以壽終。,GJTS-XXD,古今圖書集成·學行典,201
孝弟,父早喪，事母至孝，母嘗病，革割股和劑者，再母服之，皆瘥。後母復病欲絕，仍天願減己年以益母壽，母果。後三年卒，人咸異之，既葬。築萬松山庵於墓左，祭掃必痛哭嗚咽。元兵劫掠鄉里，橫罹鋒鏑，遺骸暴露者眾。貫道命子堡聚而埋之，表曰：同歸之墓。晚歲優游，號：義林逸史。敦尚孝友，同居七世。中書省以聞于朝，命紹興路總管泰不華旌以義門。,GJTS-XXD,古今圖書集成·學行典,160
才辯,上海庠生康泰，以強索漕規歲千元事被控，上海令許乃大提之到案。康甚辯，許怒，語之曰：「爾既為庠生，當知禮法。爾為何學使所取進？」康期期言曰：「周周周。」許曰：「豈周系英耶？」康遽應曰：「許乃大所言是也。」許怒，拍案曰：「爾何直呼本縣姓名？」康曰：「老父臺可直呼學使姓名，生員自可直呼老父臺姓名。」許大怒，詳請學使斥革衣頂，學使斥不准。,WIKI,清稗類鈔,166
志道,萬曆丙子舉於鄉丁丑，下第遊南雍。人皆器重之。庚辰成進士，授戶部主事典試，陜西歷官員外郎中出知寧國府，以公廉自誓加意，教養權門要津凜，然不可犯郡縣，旱澇禱之，即應與推官，高安朱吾弼，講學於敬亭，高齋郡人呼為學友，又大會耆儒於水西書院，作詩紀盛，一時彬然號，宛陵鄒魯嘗曰：此心之神足周八極，而徹千古。惟時從靜中收攝完，足常定常明。一啟目而精采煥然，不可勝用矣。又曰：天下何一不為我有，與生俱足者若之，何其外之，天下何一為我有，與生俱盡者若之，何其內之。示邑令曰：作福最難，作孽最易，念到最易力到最難語。宛陵孝廉曰：人之精神有限，用於不當用，即不能用之於當用，故一切俗事宜減也，財之分數有限，費所不當費必至於取所不當取，故一切糜費宜減也。吾弼為刻其言於南都，曰宛陵語，南都高賢皆傾向之，而良譽復惡，以道學相標榜，入覲以卓異紀錄，冢宰陸光祖孫鑨前後推舉陞河南提學副使，再補廣西論文之外務，以正學迪士，士皆改趨焉，告病歸，久之起官河南參政丁，父艱而卒，年止四十有七，良譽操尚磊落，了無梯磴可攀，有大是非排眾，而定進人之賢，解人之難，賙人之急，閔人之苦，施於人之所不知，朝野倚重如金玉焉。,GJTS-XXD,古今圖書集成·學行典,488
主敬,禮者，敬而已矣。故敬其父，則子悅；敬其兄，則弟悅；敬其君，則臣悅；敬一人，則千萬人悅。所敬者寡，而悅者眾。此之謂要道也。言禮者敬而已矣，謂禮主於敬也，又明敬功至廣是要道也，其要正以謂天子敬人之父。則其子皆悅敬人，之兄則其弟皆悅敬人，之君則其臣皆悅此皆敬父兄及君一人。則其子弟及臣子萬人皆悅，故其所敬者寡而悅者，眾即前章所言先王有至德。要道者，皆此義之謂也。案尚書五子之歌云為人上者，奈何不敬謂居上位須敬其下。,GJTS-XXD,古今圖書集成·學行典,204
主敬,故必有義以方外。又曰：盡其誠心而無偽焉，所謂直也。若施之於事，則厚薄隆。殺一定而不可易為，有方矣。所主者敬而義，則自此出焉，故有內外之辨。朱子曰：敬立而內自直，義形而外自方。若欲以敬要去直內，以義要去方外，則非矣。敬義夾持直上達天，德自此最是他下，得夾持兩字好敬主乎，中義防於外二者，相夾持要放下霎時也。不得只得直上去，故便達天德表裏夾持，更無東西走作去處。上面只更有箇天德，直上者，無許多人欲牽惹也。敬以直內是持守工夫，義以方外是講學工夫，直是直上直下胸中無纖毫委曲，方是割截方正之意。是處此事皆合宜，截然區處得如一物，四方在面前截然不可得而移易之意，若是圓時，便轉動得未有事時，只說敬以直內，若事物之來當辨別，一箇是非敬，譬如鏡義便是能照底。敬以養其心，無一毫私念可以言直矣。由此而發所施各得其當，是之謂義。又曰：須將敬來做本領，涵養得貫通時纔。敬以直內，便義以方外，若無敬也不知義之所在。敬以直內，義以方外，八箇字一生用之不盡。敬以直內是無纖毫私意。,GJTS-XXD,古今圖書集成·學行典,428
篤行,永初二年，劇賊畢豪等入平原界，縣令劉雄將吏士乘船追之。至厭次河，與賊合戰。雄敗，執雄，以矛刺之。時小吏所輔前叩頭求哀，願以身代雄。豪等縱雄而刺輔，貫心洞背即死。東郡太守捕得豪等，具以狀上。詔書追傷之，賜錢二十萬，除父奉為郎中。,GJTS-XXD,古今圖書集成·學行典,113
篤行,陳仲鈞，字子重，常德衛人，孝弟樂施，將進陽萬金二村所出之穀，倡立義倉。荒年全活者眾。鼎建石橋大小五處，神鼎門外江岸久圮捐資砌石。知府黃獎之匾其堂，曰惠濟。武陵大饑，禮捐金一千餘兩，并榖千石以行賑濟。有司奉旨建坊于其門。賀璣，住居永北，多隱德。時遇凶年，捐粟千石，賑濟所活甚眾。,GJTS-XXD,古今圖書集成·學行典,138
論樂,青青河畔草，綿綿思遠道，遠道不可思，宿昔夢見之，夢見在我旁，忽覺在他鄉，他鄉各異縣，展轉不相見，枯桑知天風，海水知天寒，入門各自媚，誰肯相與言，客從遠方來，遺我雙鯉魚，呼兒烹鯉魚，中有尺素書，長跪讀素書，書中竟何如，上有加餐飯，下有長相思。浮舟橫大江，討彼犯荊虜，武將齊貫錍，征人伐金鼓，長戟十萬隊，幽冀百石弩，發機若雷電，一發連四五。,CTEXT,藝文類聚 ,168
聖門諸賢,然後布指知寸，布手知尺，舒肘知尋，十尋而索；百步而堵，三百步而里，千步而井，三井而句烈，三句烈而距；五十里而封，百里而有都邑；乃為畜積衣裘焉，使處者恤行者有興亡。是以蠻裔諸夏雖衣冠不同、言語不合，莫不來至，朝覲於王。故曰：無市而民不乏，無刑而民不違。畢弋田獵之得，不以盈宮室也：徵斂於百姓，非以充府庫也；慢怛以補不足，禮節以損有餘。故曰：多信而寡貌。其禮可守，其信可復，其跡可履其於信也，如四時春秋冬夏。其博有萬民也，如飢而食，如渴而飲，下土之人信之夫。暑熱凍寒，遠若邇；非道邇也，及其明德也。是以兵革不動而威，用利不施而親，此之謂明主之守也，折衝乎千里之外，此之謂也。曾子曰,GJTS-XXD,古今圖書集成·學行典,288
閑情,崇寧中，有王生者，貴家子也。隨計入都，嘗薄暮被酒。至延秋坊過一宅，有女子甚麗，獨立於門，徘徊徙倚，苦有所俟。生方注目際，忽有騶騎嗬衛而至，下馬於此。女子亦避去。匆匆遂行，抵夜歸，復過之，則寂然無人聲。循牆而東，有隙地丈許。忽自內擲一瓦出，拾視之，有字云：「夜於此相候。」生以牆上剝粉戲書瓦背云：「三更後宜出也。」復擲入焉，因稍退十餘步俟之。少頃,WIKI,宋稗類鈔,172
貞烈,春三月，櫻花方盛，校長之家人皆遊於上野公園，紫綸亦往。散步稍遠，顧女伴皆不見，而校長子自花下出，以婚期為言。紫綸不可，強聒之。紫綸轉身欲返，校長子把其袂。紫綸艴然怒，將斥之。忽有人自後來，視之，類熟識者而不知其名，校長子遂去，其人亦去。女歸，明日遂遷出。校長知以此故，恨曰：「支那人非好相識。」而其子心終不死也。,WIKI,清稗類鈔,156
貞烈,先是，有王某者，與德之父同官江西，實有異姓昆弟之誼。其王媼與德之母，亦以姊妹稱。後王以事遣戍，有僕負羈絏以從，臨行，叩首於主母曰：「奴從主人去，無所戀，惟一女名阿蓮，所愛憐也，幸善視之。」媼曰：「若從主人去，若女即吾女也。」於是遷蓮於閨中，以女畜之，且教之讀書。蓮長而美，德見而豔之。德故呼媼為姨，請於姨，願委禽焉。德美風儀，且能為詩，喜金石書畫，翩翩佳公子也，然性儇薄，得新則棄舊。初娶婦，極相愛重，後又納廣陵倡女為妾，與其婦仳離。媼固知之，謂曰：「汝已娶妻，將以阿蓮為妾乎？」德曰：「不然。前所娶婦，不安於室，久歸母家，姨所知也。蓮妹歸我，即我妻矣。」媼曰：「廣陵之婦，口舌可畏，蓮非其敵也。」德曰：「彼物故久矣。」媼使偵之，其家果無廣陵婦，乃諾其請。德以禮娶之，視如嫡。而廣陵婦實未死，已更易滿裝，故偵者不覺也。其性陰險，凡德所愛寵者，必以術間之。德怒，則或以贈僚友，或以配家奴。若有子女，知不可去，則用計並殺其母子，如是者非一人矣。,WIKI,清稗類鈔,420
君範,承平時，揚州郡治之東廡，扃鎖屋數間。上有建隆元年朱漆金書牌云：「非有緩急，不得輒開。」宣和元年，盜起浙西，詔以童貫提師討之。道出淮西見之，焚香再拜，啟視之，乃弓弩各千，愛護甚至，儼然如新。貫命弦以試之，其力倍後來，而製作精妙，不可跂及。士卒皆歎服。施之於用，以致成功。此蓋太祖皇帝親征李重進時所留者。仰知經武之略，明見於二百年之前如此。,WIKI,宋稗類鈔,168
謙謹,山陰胡梅臣，名元鼎，嘗應歲考經古試，題為《莊周夢為蝴蝶賦》，以題為韻。時學使為南海潘嶧琴學士衍桐，胡衣冠登堂，問：「蝴蝶之蝴字，在詩韻第幾韻？」潘怫然曰：「汝為秀才，蝴字在七虞，尚不知乎？」胡唯唯而退。其第五段押蝴字，有云：「看殘三月鶯花，花間有蝶；繙徧七虞詩韻，韻內無蝴。」及揭曉，列第一。考畢發落時，潘下座揖胡，謂：「弟年輕，少讀書，竟忘詩韻無蝴字，致貽笑柄，幸乞弗責。」,WIKI,清稗類鈔,188
韜晦,共造其門車馬。羅列將出，忽見泌皆驚愕而退，俄有人云：分司竇員外宅所失騾，收在馬。請客入座，主人當願修謁，泌不得已就其廳庭芝。既出降階再拜，延接慇懃。遂至信宿，至於妻子，咸備家人之禮。數日告去，贈遺殊厚，但云遭遇之辰。願以一家，奉託庭芝初與泌相值，葫蘆生適，在其家云。既遇斯人，無復憂矣。及朱泚，搆逆庭芝。方廉察陝西，車駕出，幸奉天。遂於賊庭歸，鑾輿反正德宗首令誅之。時泌自南岳徵還，行在便為宰相，因第臣僚罪狀，遂請庭芝減死。德宗意不解，云：卿以為寧王姻懿邪。以此論之尤為不可然，莫有他事，俾其全否。卿但言之，於是具以前事聞，由是特原其罪。泌始奏上，密遣中使乘傳於陜，問之竇錄，奏其事。德宗曰：言黃中君蓋，指朕邪。未知呼卿為鬼谷子何也。泌曰：先塋在河清谷前，鬼谷恐以此言之也。《因話錄》：竇相易直,GJTS-XXD,古今圖書集成·學行典,347
孝弟,張瑞虯撿躬醇，天性最孝，奉親必敬，親不食不先食，親有疾，湯藥必先嘗，而後進，及二親亡，扶櫬入，里西山廬墓三載，自力於山，以供粢盛食，有餘悉給於父母所識之貧乏者，斷酒啖虀絕足井里，時見虎環其廬，蛇蝎遶其榻弗，畏也通里呈憲疏，請旌表。,GJTS-XXD,古今圖書集成·學行典,115
孽嬖,既居其室，比於公宮，莊公通焉，驟如崔氏，崔子知之。異日，公以崔子之冠賜侍人，崔子慍，告有疾不出，公登臺以臨崔子之宮，由臺上與東郭姜戲，公下從之，東郭姜奔入戶而閉之，公推之曰：「開余。」東郭姜曰：「老夫在此，未及收髮。」公曰：「余開崔子之疾也，不開？」崔子與姜自側戶出，閉門，聚眾鳴鼓，公恐，擁柱而歌。公請於崔氏曰：「孤知有罪矣，請改心事吾子。若不信，請盟。」崔子曰：「臣不敢聞命。」乃避之。公又請於崔氏之宰曰：「請就先君之廟而死焉。」崔氏之宰曰：「君之臣杼，有疾不在，侍臣不敢聞命。」公踰牆而逃，崔氏射公中踵，公反墮，遂弒公。,CTEXT,列女傳 ,263
復恩,齊懿公之為公子也，與邴歜之父爭田，不勝。及即位，乃掘而刖之，而使歜為僕；奪庸織之妻，而使織為參乘；公游於申池，二人浴於池，歜以鞭抶織，織怒，歜曰：「人奪女妻，而不敢怒；一抶女，庸何傷！」織曰：「孰與刖其父而不病，奚若？」乃謀殺公，納之竹中。,CTEXT,說苑 ,120
孝弟,晉司空冰六世孫。父佩玉，輔國長史、長沙內史，宋昇明中坐沈攸之事誅，沙彌時始生。年至五歲，所生母為製綵衣，輒不肯服。母問其故，流涕對曰：家門禍酷，用是何為。既長，終身布衣蔬食。起家臨川王國左常侍，遷中軍田曹行參軍。嫡母劉氏寢疾，沙彌晨昏侍側，衣不解帶，或應鍼灸，輒以身先試之。及母亡，水漿不入口累日，終喪不解衰絰，不出廬戶，晝夜號慟，鄰人不忍聞。墓在新林，因有旅松百餘株，自生墳側。族兄都官尚書詠表言其狀，應純孝之舉，高祖召見嘉之，以補歙令。還除輕車卲陵王參軍事，隨府會稽，復丁所生母憂。喪還都，濟浙江，中流遇風，舫將覆沒，沙彌抱柩號哭，俄而風靜，蓋孝感所致。服闋，除信威刑獄參軍，累遷寧遠錄事參軍，轉司馬。出為長城令，卒。,GJTS-XXD,古今圖書集成·學行典,311
孝弟,馮明英，平居事親極孝。萬曆十九年父盛時有疾欲食肉，英焚香祝天割股造扁食進父，食之即愈。邑侯申報道院，給匾曰純孝維風。,GJTS-XXD,古今圖書集成·學行典,58
貞烈,越二年，姒亡，節母以身保遺孤，誓有死無二。念夫早世，伯氏妻子相繼歿，晨昏隻影，無與應聲息者，欲哭強忍，恐兒悲，然簾帷井臼間皆淚痕，潛所漬也，子嘉既生子而卒，節母老矣。龍田嫡母惲，生母黃，俱物故，繼母謝，來僅逾年，節母撫龍田，復如初。雍正甲辰上元日，節母終，年八十有六。龍田叩諸能文者，得詩文詞賦百篇。,WIKI,清稗類鈔,150
讒險,秦檜擅權久，大誅殺以脅善類。末年，因趙忠簡鼎之子汾以起獄，謀盡覆張忠獻浚。胡文定安國諸族，棘寺奏牘上矣。檜時已病，坐格天閣下。吏以牘進，欲落筆，手顫，竟不能字。其妻王在屏後搖手曰：「勿勞太師」。檜猶自力，竟仆於几。數日而卒。獄事大解，諸公僅得全。初汾就逮，自分必死，囑其家曰：「此行無全理。脫幸有恩言,WIKI,宋稗類鈔,150
孝弟,李珊，德州庠生，母死未葬，鄰家失火，珊抱棺呼而泣，火不延及，鄉人異之。既葬，負土成墳，廬墓三年。兔生育，鶴來巢，掘地得泉，盜者夜行過墓側相謂曰：休驚動李孝子。嘉靖十三年御史奏聞，旌表。母卒，廬墓側。正德十一年歲饑，衣食數為群盜所掠，不復抵家，餓死於墓。,GJTS-XXD,古今圖書集成·學行典,126
解老,所以貴無為無思為虛者，謂其意無所制也。夫無術者，故以無為無思為虛也。夫故以無為無思為虛者，其意常不忘虛，是制於為虛也。虛者，謂其意無所制也。今制於為虛，是不虛也。虛者之無為也，不以無為為有常，不以無為為有常則虛，虛則德盛，德盛之謂上德，故曰：「上德無為而無不為也。」,CTEXT,韓非子 ,133
篤行,戚昂，家世力農。昂獨起文墨，授京衛經歷。一白解戶監守冤戍，狀一消軍士脫巾禍。其才識有大過人者。居鄉慷慨方正，周急解紛有陳仲弓之風。子杰登進士，志操廉介。歷銓衡十二載，歸櫬無資。少聘花氏女未婚而瞽，及登進士，婦家請易婚，杰曰：夫婦倫也，病廢命也。吾如不娶，彼將安歸。遂執不易。,GJTS-XXD,古今圖書集成·學行典,137
志氣,徐幾予幼負此奇志兮，思世俗之所難薄榮名而不顧兮，將遺斯世之治安惟。任重而道遠兮，懼吾力之已殫雖委絕而猶不悔兮，誓將歷乎險艱。彼小人之無知兮，方笑予行之迍，邅雖一二之同志兮，亦僅以文學而相憐仲尼甘於旅寓兮，聘列國而拳拳禹。暨稷之辛勤兮，哀夫人之瘠捐。吾誠不及古之人兮，諒天命之可懷負衣冠而不力兮，又何取乎三才步。中正以為軌兮，服仁義以為。輈審孜孜以無倦兮，俟吾死而焉求饑吾飲乎水泉兮，困吾枕乎荊棘指。蒼天以為正兮，予匪計乎朝夕。,GJTS-XXD,古今圖書集成·學行典,213
志道,當守仁倡道其鄉，鄰境士從游者甚眾，海寧董澐字子濤，以詩名江湖閒，年六十有八矣，遊會稽聞守仁講學，以杖肩其瓢笠詩卷訪之，入門長揖，守仁異其氣貌，禮敬之，與語連日，夜退語何秦請受業，守仁以其老遜辭之，澐曰：先生乃以我為不誠。遂辭歸，踰月棄其瓢笠復來謁，卒委贄為弟子，守仁與之陟秦望登香爐峰，徜徉雲門若耶，剡曲閒，澐日有聞，蓋欣然忘歸，鄉人及前偕，澐為詩者，皆嗤笑之，或作詩招澐，澐不顧子穀，亦受業於守仁，後舉進士，歷知安義漢陽二縣。,GJTS-XXD,古今圖書集成·學行典,214
篤行,李生有隱德，以普濟為願，解推不計囊之多寡。隆冬製襦褲及米數十斛，待里之無衣食者。戚友婚喪之乏，隨時周給。萬曆十七年歲大祲，仗義捐助，瘠復起者無數，恩撫弟媳胡氏曲全孀節，撫孤姪收春如子，與子先春同補郡庠，天倫之樂事也。先春為定遠學訓。,GJTS-XXD,古今圖書集成·學行典,116
君範,開寶戊辰，藝祖初修汴京，大其城，址曲而宛如蚓屈焉。耆老相傳，謂趙中令鳩工奏圖，初取方直，四面皆有門。坊市經緯，其間井井繩列。上覽而怒，自取筆塗之，命以幅紙作大圈，紆曲縱斜。旁注曰：「依此修築」。時人咸罔測，多病其不宜於觀美。熙寧乙卯，神宗在位，思欲改作。鑒苑中牧豚，及內作坊之事，卒不敢更，第增陴而已。及政和間，蔡京擅國，亟奏廣其規，以便宮室宛囿之奉。命宦侍董其役。凡周旋數十里，一撤而方之如矩。墉堞樓櫓，雖甚藻飾，而蕩然無曩時之堅補矣。一時張皇，侈其功賞。靖康金人南侵，粘罕斡離不揚鞭城下，有得色曰：「是易攻」。下令植炮四隅，隨方而擊之。城既引直，一炮所望，一壁皆不可立，竟以此失守。沉幾遠睹，至是始殮。,WIKI,宋稗類鈔,303
篤行,嘗發粟賑饑。官表其門曰：彰義坊。為學宮造橋造門，又割田二百畝以助。今學田尚存。義士之名尚在，而子孫無復知者。,GJTS-XXD,古今圖書集成·學行典,54
志道,力卻之韓樂，吾陶人也，從學於逸，逸死從艮，仲子璧三紀尚鰥璧屬門徒，醵錢為婚既娶，出婦篋中裙布分給所親，與約曰：吾不梁鴻非若夫，而不孟光非我妻所至，誨誘人善良者，以千數。每秋穫畢，群弟子班荊趺坐論學數日，興盡則拏舟別聚編講如前，舟中與弟子賡歌互詠自得也，嘗與諸公講學，有談及別務者，輒大噪曰：光陰有幾，作此泛語，或稱引經書相難。則又大恚曰：當下不理會卻誦此陳言，趙貞吉稱艮契聖歸，真生知之亞也，銘其墓曰：越中良，知淮北格物如車兩，輪而貫一轂。,GJTS-XXD,古今圖書集成·學行典,220
智,喜，故來奉迎。伋辭謝之。及事訖，諸兒復送至郭門外，問使君何日當還。伋謂別駕從事，計日當告之。行部既還，先期一日，伋為違信于諸兒，遂止于野亭，須期乃入。《范式傳》：式少游太學，與汝南張卲為友。卲字元伯。二人並告歸鄉里。式謂元伯曰：後二年當還，將過拜尊親，見孺子焉。乃共剋期日。後期方至，元伯具以白母，請設饌以候之。母曰：二年之別，千里結言，爾何相信之審耶。對曰：巨卿信士，必不乖違。母曰：若然，當為爾醞酒。至其日，巨卿果到，升堂拜飲，盡歡而別。《來歙傳》：歙為人有信義，言行不違，及往來遊說，皆可案覆，西州士大夫皆信重之。,GJTS-XXD,古今圖書集成·學行典,260
樂府,白馬紫金鞍，停鑣過上蘭，赤阪塗三折，龍堆路九蟠，水生肌裏凍，風起骨中寒，唯見恩義重，豈覺衣裳單，本持驅命苦，幸遇身得完。要功非汗馬，報效有鋒端，日沒塞雲起，風悲起胡地寒，歸報明天子，燕然今復刊。,CTEXT,藝文類聚 ,97
雅量,高宗嘗閱《睿忠王傳》，以致明史忠正公可法書未載回札，因命將內閣庫中所存原稿檢以補載。法時帆謂睿王之書乃李舒章雯捉刀。雯，江蘇人，順治初曾宮內閣中書舍人。答書為侯朝宗方域之筆。二人皆當時文章巨手，故致書察時明理，答書義正辭嚴，不惟頡頏一時，洵足並傳千古也。,WIKI,清稗類鈔,127
讀書,今之談經者，往往有四者之病：本卑也，而抗之使高；本淺也，而鑿之使深；本近也，而推之使遠；本明也，而必使至於晦，此今日談經之大患也。後世之解經者有三：一儒者之經；一文人之經，東坡陳少南輩是也；一禪者之經，張子韶輩是也。經書有不可解處，只得闕。若一向去解，便有不通而謬處。凡看文字，諸家說有異同處，最可觀。謂如甲說如此，且撏扯住甲，窮盡其辭；乙說如此，且撏扯住乙，窮盡其辭。兩家之說既盡，又參考而窮究之，必有一真是者矣。,GJTS-XXD,古今圖書集成·學行典,208
孝弟,予惟吾邑以忠孝，名天下有宋時楊忠襄公，邦乂以通判建康，被執死；楊文節公萬里以權臣專國，不食死，與歐陽文忠公俱列祠於學宮。夫孝百行之本，而忠節由之以興者也。忠襄當城陷，罵賊不屈卒，斃白刃，其愛國之誠，與孝子伏棺於烈焰，愛親之誠何如哉。蓋當是時，知有君親，而不知有其身，知綱常大義之不可泯，而不知白刃烈焰之為可畏。非天性純懿，而不負所學。養之有素者，能之耶。吾知二君子，易地則皆然矣。孝子名不顯於史傳，獨以墓故，猶使人觀感興。,GJTS-XXD,古今圖書集成·學行典,211
叛逆,靖康末，金人立張邦昌為帝。顏博文作赦書云：「無德者亡，知謳歌之已去；當仁不讓，信曆數之有歸」等語。無非吠堯之辭，聞者駭愕。其尊元祐皇后為宋太后策語有曰：「尚同宋氏之初，首崇西宮之禮。」蓋用太祖即位，迎周太后入西宮故事。及以大寶歸上表云：「孔子從佛之召，意在尊周；紀信乘漢王之車，誓將誑楚。」,WIKI,宋稗類鈔,145
義利,須尋自家穩便處皆利心也。聖人以義為利義，安處便為利。張子曰：利利於民，則可謂利利於身，利於國皆非利也。利之言利猶言美之為美，利誠難言不可一概而言。西山真氏曰：義者，天理之公也。利者人欲之私也。二者如冰炭之相反，然一於義則利，自在其中，蓋義者宜也，利者亦宜也。苟以義為心則事無不宜矣。不惟宜於己亦且宜於人，人己兩得其宜，何利如之。若以徇利為心，則利於己，必害於人爭鬥，奪攘於是乎。興己亦豈能享其利哉。,GJTS-XXD,古今圖書集成·學行典,199
篤行,太山程邕之者，素依隨榮，至是抱持榮曰：與邊公周遊，不忍見邊公前死，乞見殺。兵不得行戮，以告敬兒，敬兒曰：求死甚易，何為不許。先殺邕之，然後及榮。三軍莫不垂泣，曰：奈何一日殺二義士。比之臧洪及陳容。榮，金城人也。,GJTS-XXD,古今圖書集成·學行典,105
隱逸,好古，藏書萬卷，遇祕本輒手自抄錄。嘗築映雪齋，延接四方名士，較閱藏書為樂，又造一舟曰水光山色，徜徉南浦，自號停雲子。嘗與陶宗儀共泛宗儀製詞，道明即譜入調中，命洞簫吹之，與櫂歌相答，極鷗波縹緲之思，宗儀有記。,GJTS-XXD,古今圖書集成·學行典,103
孝弟,吳孟祺余友韓子者。昔當彊仕之年，數遘利見之期。乃奉其母氏之命，直以善養，稱依依膝下。韓子奉命惟謹，若將終身焉。歲值大祲，韓子捐其積得麥二百石，輸之官以賑。曰：吾以是為母祈也。乃其母康而壽，歷九十歲而終。韓子猶未已也。乃躬自築土成墳，而廬焉。凡問安上食如其初喪然。余亟往勞之，非是弗出也。未幾，韓子以書來謝使者，言夏秋之月有芝薦生塚上，凡三本予乃作而歎。曰：是天以是為韓子瑞也。而母亦以詔韓子也乎。夫芝神草也，又和氣之所蒸融焉者。苟非其人終其身，不可得見故人之稱之者。必曰：靈芝靈芝，云天以韓子。為其母祈，於二十年之前，而卒。躋上壽蓋可謂人之瑞者矣。故，生茲瑞草以昭之。重其類也，若母之詔韓子也，豈不以先王制禮，弗敢過也。汝以過禮處我，而又徼，共賜於天汝之愛。我終無已乎。君子曰：至矣哉。韓子之奉，其親也。母一言而不敢違也。乃天從其祈，又昭其瑞，天其無爽，於韓子也哉。魯藩有務本子者，中立子者，聞而嘉之，乃為顏其。冊曰：孝感靈芝而詩，以鳴其盛達乎。天者也，韓子同類者，又從而和之，余老矣。姑為序其聞如此。天人相感之理，可以深繹也夫。,GJTS-XXD,古今圖書集成·學行典,465
學問,《張傳》：自《六經》、《語》、《孟》傳註，以及周、程、張氏之微言，朱子所嘗論定者，靡不潛心玩索，究極根。用功既專，久而不懈，所學益弘深微密，南北之士，鮮能及之。學者稱曰導江先生。《金履祥傳》：履祥幼而敏睿，父兄稍授之書，即能記誦。比長，益自策勵，凡天文、地形、禮樂、田乘、兵謀、陰陽、律曆之書，靡不畢究。及壯，知向濂、洛之學，事同郡王柏，從登何基之門。自是講貫益密。履祥居仁山之下，學者因稱為仁山先生。《許謙傳》：謙生數歲而孤，甫能言，母陶氏口授《孝經》、《論語》，入耳輒不忘。稍長，肆力于學，立程以自課，取四部書分晝夜讀之，雖疾恙不廢。既乃受業金履祥之門，履祥語之曰：士之為學，若五味之在和，醯醬既加，則酸鹹頓異。居數年，盡得其所傳之奧。于書無不讀，窮探聖微，雖殘文羨語，皆不敢忽。有不可通，則不敢強；于先儒之說，有所未安，亦不苟同也。謙嘗以白雲山人自號，世稱為白雲先生。《陳櫟傳》：櫟七歲通進士業。十五，鄉人皆師之，慨然發憤，致力于聖人之學，貫穿古今。,GJTS-XXD,古今圖書集成·學行典,428
尊師,君子之學也，說義必稱師以論道，聽從必盡力以光明。聽從不盡力，命之曰背；說義不稱師，命之曰叛；背叛之人，賢主弗內之於朝，君子不與交友。故教也者，義之大者也；學也者，知之盛者也。義之大者，莫大於利人，利人莫大於教。知之盛者，莫大於成身，成身莫大於學。身成則為人子弗使而孝矣，為人臣弗令而忠矣，為人君弗彊而平矣，有大勢可以為天下正矣。故子貢問孔子曰：「後世將何以稱夫子？」孔子曰：「吾何足以稱哉？勿已者，則好學而不厭，好教而不倦，其惟此邪。」天子入太學，祭先聖，則齒嘗為師者弗臣，所以見敬學與尊師也。,CTEXT,呂氏春秋 ,247
孝弟,事父母孝，居喪蔬食三年，臥起不離，於次家居考定四禮，多取文公家禮為則，而尤嚴於喪祭，一時稱其好古執禮，後貢至京授江西布政司，都事祀鄉賢。,GJTS-XXD,古今圖書集成·學行典,68
廉儉,吳文節督雲貴時，於到省先二日，發傳單，內載柴炭若干，米肉蔬果若干，餘概不必備，並親筆標識，到館親驗。到日，乘輿至館，於內外各室供張一一檢視，次至廚，按單中所載一一收訖。次晨將行，飭所隨員役皆先出，復至館內外各室及廚覆視一周，無短失，乃登輿去。一宿所費，僅數十金而已。,WIKI,清稗類鈔,133
任道,而未及呂公著、韓維、范純仁、呂大防、安燾輩。建中初言官陳瓘已褒贈，而未及鄒浩。於是元祐諸臣皆次第牽復。尋四上章乞罷諫省，除給事中，辭，乞致仕，除徽猷閣直學士、提舉嵩山崇福宮。時力辭直學士之命，改除徽猷閣待制、提舉崇福宮。陛辭，猶上書乞選將練兵，為戰守之備。高宗即位，除工部侍郎。陛對言：自古聖賢之君，未有不以典學為務。除兼侍讀。乞修《建炎會計錄》，乞恤勤王之兵，乞寬假言者。連章丐外，以龍圖閣直學士提舉杭州洞霄宮。已而告老，以本官致仕，優游林泉，以著書講學為事。卒年八十三，諡文靖。時在東郡，所交皆天下士，先達陳瓘、鄒浩皆以師禮事時。暨渡江，東南學者推時為程氏正宗。與胡安國往來講論尤多。,GJTS-XXD,古今圖書集成·學行典,294
孝友,一日，茂才方在書齋剃頭，母召之，則剃匠方與茂才辨論詩律。母聞之大喜，亟詔茂才出資，令剃匠就傅。既知其有母待養而不可輟業也，復詔茂才月給米一石，茂才悉遵母命，無敢違。,WIKI,清稗類鈔,82
講學,向來朋友中有疑此說，謂靜必有動，然其動未有不感於物，所謂性之欲者，恐指已發而不可無者，為言若以為人欲，則性中無此。五峰乃專以感物而動為言昧天性，而歸於凡愚，何也？大時答曰：按：本語云，知天性感物而通者，聖人也。察天性感物而節者，君子也。昧天性感物而動者，凡愚也。曰知，曰察，曰昧，其辨固了然矣。今既不察乎此，而反其語而言乃以感物而動為昧天性者，失其旨矣。學者又曰：曰知，曰察，曰昧，其辨固了然，但鄙意猶有未安者，感物而動爾。《樂記》曰：止云感物而動，性之欲也。初未嘗有聖人君子凡愚之分，通與節之說，今五峰乃云：知天性感物而通者，聖人也。察天性感物而節者，君子也。昧天性感物而動者，凡愚也。是不以感物而動為得也，更望垂誨。大時答曰：人生而靜,GJTS-XXD,古今圖書集成·學行典,319
技勇,「遞相袒腹，背倚此壁，各擊腹三拳，無傷者勝。」鄭問孰先，僧曰：「子，客也，主不先客，請子先擊。」言畢，慨然袒腹倚壁，曰：「來。」鄭自恃其力，奮拳擊僧腹，如擊巨石，寂不動。鄭駭極，拳再下，腹堅如前，僧但微笑，而鄭力疲矣。及三擊，僧鼓腹鄭前，示無傷意，然後請還擊。鄭頗窘，然不能辭，乃逡巡效僧所為。僧從容進，左手揭衣袖，右手挺拳入，鄭急以背緣壁上躍，避僧拳，此名壁虎游，蓋少林祕傳也。僧出不意，收拳不及，入於壁，沒腕。鄭驟落，力挫僧臂，臂砉如藕折。僧曰：「好，子可取甕去，異日再相見也。」鄭亟提兩甕返。,WIKI,清稗類鈔,249
隱逸,家世高貲，珫獨退約，不近聲利，隱蒙山，五十餘年窮獵經史百家，自號甘泉子。嘗葺《三才廣志》、《史類文編》，凡千卷。,GJTS-XXD,古今圖書集成·學行典,56
心學,薛近洙人得天地之理以成性，得天地之氣以成形。非形氣則此理亦無所附著。而一有附著即有種種情緣載與俱來，如忿懥恐懼好樂憂患等邪念，用事隨使人于好惡兩端，比天命時另大換一番局面。非真正慧眼睿識，用截鐵斬釘之力其能擺脫得開。扶真正天賦正理為一身主宰者，蓋亦鮮矣。試思人與萬物同受天地之生，趨利避害何嘗有異。其分別處只是人偏得乾坤正氣，能于利害趨避之中別有主張者，在人禽關頭全在此一正字。今全不於本心理會護持反令情慾中邪念居於正位，將本來天君徑不在焉，太阿倒持，遂使一生如痴。蓋心既不在，見為善者俱是惡，聞為香者俱是臭，嘗為甘者俱是苦，嘗想人在旁觀時，是非尚有正經，人在平居時，是非尚有本念，惟事到頭來，忿懥等慾念一熾，漸汨漸沒愈迷愈惑。或有從來惡盜跖之人，皆做盜跖之人。罵操莽之人，皆學操莽之人，認讎以為恩，把賊作子。宇宙之大所為極聰明之人，皆心不在焉之人，可傷也哉。先儒諄諄誨人求初心，反本心，無非恐人認情欲為性，速從急流中求勇退，法也。世局憧憧，倘令一點靈明常如月到天心，雖遇境有順逆，而此中泰然悠然有餘閒矣。,GJTS-XXD,古今圖書集成·學行典,453
孝友,康熙間，畢節劉琪生四歲，父出賈不返，琪時涕泣思父，輒依母陳氏問父形貌奚若，及平日言動，謹志之。既而請於母，欲求父所在，母曰：「兒幼穉，何能為？姑待之。」至年十四，泣謂母曰：「兒行決矣。」母亦泣曰：「若父始客滇，今十年，不知所往，兒能大索天下邪？慎無去我。」琪跪曰：「兒幸有兄弟，可奉母，母無念兒。兒不得父，不可為子，兒行決矣。」則先求之滇，不得，則之蜀，之楚，西踰桂林，北走秦隴，險阻寒餓，屢瀕於死。時距父客游時已遼遠，傳聞疑似，必蹤跡達其地，望絕而後之它。思悲悽愴，為詩四十章傳於人，冀有來告者。,WIKI,清稗類鈔,249
孝弟,父病劇，求醫不效。或曰：割股。美云恐股非藥且無毀傷理。或曰：豈真在股，君子積誠，堅冰且泮，冬植且萌。美悟，如或言以進，父病果愈。萬曆間巡按湯兆京旌表其門。,GJTS-XXD,古今圖書集成·學行典,77
孝弟,父沒廬墓一年。值母宋氏哭夫喪明于殿，即歸侍奉湯藥，晝夜籲禱竭其精誠，夜夢神人語曰：爾母目復明矣。及旦視之，目果如初。及母故，復于墓側，穴地以居三年。,GJTS-XXD,古今圖書集成·學行典,74
志道,程子曰：呂與叔閒居中，某嘗窺之，必見其儼然危坐，可謂敦篤矣，學者須恭敬，但不可令拘迫，拘迫則難久也。呂和叔任道擔當，其風力甚勁，然深潛縝密有所不逮於與叔。游酢非昔日之游酢也，固是穎然資質溫厚，讀西銘已能不逆於心言於外，立得箇意思便道中庸矣，楊時雖不逮，酢然煞穎悟。游酢楊時是學得靈利高才也，楊時於新學極精，今日一有所問能盡知其短，而持之介甫之學，大抵支離。某嘗與楊時讀了數篇，然後盡能推類以通之。林大節雖差魯然所問，便能躬行。劉質夫久於其事，自小來便在此聖學不傳久矣。吾生百世之後，將明斯道興，斯學於既絕力小任重，而懼其難者，亦有冀矣。以謂苟能使知之者，廣則用力者，眾何難之不易也。游吾門者眾矣，而信之篤，得之多，行之果，守之固，若質夫者幾希他人之學，敏則有矣。未易保也，質夫之至，吾無疑焉。李端伯相聚雖不久，未見他操履，然才識穎悟，自是不能已也。呂進伯可愛，老而好學,GJTS-XXD,古今圖書集成·學行典,384
讀書,庶便搜閱。又曰：前此三禮同為一經，故有三禮學究。王介甫廢了儀禮，取禮記，某以此知其無識。解經不必作文字，止合解釋得文字通，則理自明，意自足。今多去上作文字，少間說來說去，只說得他自一片道理，經意卻蹉過了。要之，經之於理，亦猶傳之於經。傳，所以解經也，既通其經，則傳亦可無；經，所以明理也，若曉得理，則經雖無，亦可。嘗見一僧云：今人解書，如一盞酒，本自好；被這一人來添些水，那一人來又添些水，次第添來添去，都淡了。他禪家儘見得這樣，只是他又忒無注解。問：陸氏之學，恐將來亦無注解去。曰：他本只是禪。,GJTS-XXD,古今圖書集成·學行典,248
講學,唐歐陽詹說釋典籍謂之講，講之為言耩也。如農之耕田疇焉，疇將植而求實，雖耕矣，必耩分其畦隴嘉穀由是乎。生典籍將肄以求明，雖習矣，必講窮其旨趣，儒術由是乎成。我國庠春享先師後更月，命太學博士清河張公講禮記，成儒術也。聖祖三刊九經，公通其六精于五，而禮記在乎其中，禮也者。御人之大，故首于群籍而講之，束脩既行，筵肆乃設，公就几北坐南面直講，抗牘南座北面，大司成端，委居于東，小司成率屬列于西，國子師長序公侯子孫自其館，太學師長序卿大夫子孫自其館，四門師長序八方俊造自其館，廣文師長序天下秀彥自其館，其餘法家墨家書算家，輟業以從。亦自其館，沒階雲來即席，鱗居攢弁如星連襟成帷。公先申有禮之本，次陳用禮之要，正三代損益得失，定百家疏義長短，鎔乎作者之意，注乎學者之耳，河傾于懸風落于天清泠灑蕩，幽遠無泥，所昧鏡徹于靈臺，所疑冰釋于心，泉後一日聞于朝，百司達官造者半，後一日聞于都，九城知名造者半，皆尋聲得器，虛來實歸。予職在下庠，亦掌有教道不足訓領，徒從公惟始洎，終睹公之美，敬書盛事記，諸屋壁并列，當時執簡摳衣者于左偏。貞元十四年記。,GJTS-XXD,古今圖書集成·學行典,463
篤行,《鄰幾雜誌》：王介甫，知鄞縣日奉行赦書節文，訪義夫節，婦得三人，其閒一人可采姓，童為人典，主庫謂之判子家中養，疏屬數口奉，寡姊承順不違甥不事家業，屢負人債，輒為償之，而不以告姊，方欲奏上而代到不果，聞以詿誤之，過為後，宰所笞部中有兩道者，常善遇之，每有堤塘橋道之役，令化募閭里修築，不勞而成。《過庭錄》：王樂道二子，寔字仲弓，寧字幼安，卜居許昌，仲弓與光祿行遊，淳厚博學，君子也，好客喜酒。先子叔父常請見之，必委曲留連飲食，教誨而歸，雖鄉里傭夫賤士莫不謙睦，誠接得其懽心，平居未嘗釋卷，先子一日劇暑中迫昏，會歸皆已大醉，偶遺衣，後往取之，見仲弓披衣執策，就視之，乃禮記疏也，其精勤如此，鄉人敬其德。幼安晚以上書關，元祐得幸致身，台輔，李彥西城事興幼安，以竹園為獻，後彥道許幼安郊迎至府治，讓彥上坐，彥曰：某何人樞密，過禮如此。幼安拱手應曰：某西城竹園戶爾，時曾存之。在許謝客，獨以聲妓自奉，仲弓嘗曰：若存之，之富舍弟，之貴寔，寔不愛，蓋仲弓口吃也。,GJTS-XXD,古今圖書集成·學行典,424
主敬,敬字體用無所不，貫萬事萬化皆本於，心敬便是心上根本工夫。無一事不由心則，無一事可少得敬堯舜病安百姓便，是他整頓敬字處其視天下。尚有一物失所也，是這事體尚欠缺處，如此則修己以敬豈可易言。敬字無閒內外大小自食。息起居以至於一體天地民物，自學者工夫以至聖，人神化德業無。不是此，故中庸末章自立，心為己其極至，於篤恭而天下平只是這一敬。德不可名言，惟言敬可以想像其中，凝聚處篤恭，乃敬之純一者，德至此，極矣敬不可以名德，舍敬無以見德。敬只是主一主一中充實完全之，體便是實理實德此，何處著聲色臭味。,GJTS-XXD,古今圖書集成·學行典,244
任道,入太學，以程頤之友朱震文及潁川靳裁之為師。裁之與論經史大義，深奇重之。三試於禮部，中紹聖四年進士第。初，廷試考官定其策第一，宰職以無詆元祐語，遂以何昌言冠，方天若次之，又欲以宰相章惇子次天若。時發策大要崇復熙寧、元豐之制，安國推明《大學》，以漸復三代為對。哲宗命再讀之，注聽稱善者數四，親擢為第三。為太學博士，足不躡權門。提舉湖南學事，有詔舉遺逸，安國以永州布衣王繪、鄧璋應詔。二人老不行，安國請命之官，以勸為學者。零陵簿稱二人黨人范純仁客,GJTS-XXD,古今圖書集成·學行典,220
詩話,曹衍，衡陽人。太平興國初，石熙寧出守長沙，以衍所著《野史》f4薦之，因得召對。袖詩三十章上進。首篇乃《鷺鷥》、《貧女》兩絕句，蓋托意也。《鷺鷥》云：「波瀾靜處立身孤，氄雪攢霜腹轉虛。盡日灘頭延頸望，能消大海幾多魚。」《貧女》云：「自恨無媒出嫁遲，老來方始遇佳期。滿頭白髮為新婦，笑殺豪華年少兒。」太宗大喜。召試學士院，除東宮洗馬。,WIKI,宋稗類鈔,165
言語,嵇中散語趙景真：「卿瞳子白黑分明，有白起之風，恨量小狹。」趙云：「尺表能審璣衡之度，寸管能測往復之氣；何必在大，但問識如何耳！」,CTEXT,世說新語 ,64
諫諍,光緒己丑，孝欽撤簾之令既下，御史屠仁守知孝欽后之必不遽釋政柄也，乃上疏，謂：「皇上春秋方富，正宜專心典學，請太后勿遂撤簾，再訓政三年。」疏中且微及李蓮英事。后得疏，立褫仁守職，永不敘用。先一歲，御史吳兆泰抗疏請停條頤和園工，亦觸后怒，革職。時有湖北兩御史之稱，蓋仁守、兆泰皆鄂人也。,WIKI,清稗類鈔,141
聖人,湯喜而告諸侯曰：夏王無道，暴虐百姓，窮其父兄，恥其功臣，輕其賢良，棄義聽讒，眾庶咸怨，守法之臣，自歸於商。《離俗篇》：湯將伐桀，因卞隨而謀。卞隨辭曰：非吾事也。湯曰：孰可。卞隨曰：吾不知也。湯又因務光而謀。務光曰：非吾事也。湯曰：孰可。務光曰：吾不知也。湯曰：伊尹何如。務光曰：彊力忍詬，吾不知其他也。湯遂與伊尹謀夏伐桀，克之，以讓卞隨。卞隨辭曰：后之伐桀也，謀乎我，必以我為賊也。勝桀而讓我，必以我為貪也。吾生乎亂世，而無道之人再來詬我，吾不忍數聞也。乃自投於潁水而死。湯又讓於務光曰：智者謀之，武者遂之，仁者居之，古之道也。吾子胡不位之。請相吾子。務光辭曰：廢上，非義也。殺民，非仁也。人犯其難，我享其利，非廉也。吾聞之：非其義，不受其利；無道之世，不踐其土，況於尊我乎。吾不忍久見也。乃負石而沈於募水。《順民篇》：湯克夏而正天下，天大旱，五年不收，湯乃以身禱於桑林，曰：予一人有罪，無及萬夫。萬夫有罪，在余一人。無以一人之不敏，使上帝鬼神傷民之命。于是剪其髮，劘其手，以身為犧牲，用祈福于上帝，民乃甚悅，雨乃大至。,GJTS-XXD,古今圖書集成·學行典,460
德充符,自其同者視之，萬物皆一也。夫若然者，且不知耳目之所宜，而游心於德之和，物視其所一，而不見其所喪，視喪其足，猶遺土也。」常季曰：「彼為己，以其知得其心，以其心得其常心，物何為最之哉？」仲尼曰：「人莫鑑於流水，而鑑於止水，唯止能止眾止。受命於地，唯松柏獨也在，冬夏青青；受命於天，唯舜獨也正，幸能正生，以正眾生。夫保始之徵，不懼之實。勇士一人，雄入於九軍。將求名而能自要者，而猶若此，而況官天地，府萬物，直寓六骸，象耳目，一知之所知，而心未嘗死者乎！彼且擇日而登假，人則從是也。彼且何肯以物為事乎！」,CTEXT,莊子 ,248
心學,人之一身內而五臟六腑，外而四肢百骸，達之事為而五常百行，皆有象也。皆可得而圖也。然而主之者心也，惟心則淵淵浩浩，深廣無際，操存舍亡出入無時，神明變化不可得而測也，果可得而象之乎。易曰：復其見天地之心乎，天地之心可於復而見之。而人心獨不可見乎，文王獨於坎卦曰習坎，有孚維心亨。故於坎取心之象焉，人心惟危道心惟，微於此可默識矣，人須是該其真心識此一陽為主，於內者是也。凡一身之五臟六腑四肢百骸，以及五常百行，皆於此乎，統之也。豈惟是哉，一身之中自其主宰謂之心，其靈覺謂之性，其不測謂之神，其專一謂之志，其發動謂之意，其感觸謂之情，其紬繹謂之思，其運用謂之才，其名雖殊其實一也。識其心而性也，情也，神也，志也，意與才也，皆舉之矣。況引而伸之，凡道德中和仁義禮智孝弟忠信喜怒哀樂視聽言動，舉宇宙，內事何一而非心乎，不能真識此心欲其操而存之也，難矣。故孟子一言以蔽之，曰：學問之道無他，求其放心而已矣。有志立人之道者，盍亦自識其心乎。,GJTS-XXD,古今圖書集成·學行典,412
篤行,徐麟字仁卿，由《明經》除金華訓遷天台諭台故，遭倭亂，士多貧落，不能立學，恆待麟衣食已而歸養，士涕泣不忍別，即文廟左繕祠祀之常，還人遺金又遭橫逆，不較治袁學博之旅，喪拯呂道原之藐孤，皆盛德事也。以子成位貴，封中憲大夫卒年七十有八。,GJTS-XXD,古今圖書集成·學行典,114
篤行,《立節》漢劉向士君子有勇而果于行者，不以立節行誼，而以妄死非名。豈不痛哉。士有殺身以成仁、觸害以立義、倚于節理而不議死地，故能身死名流于來世。非有勇斷，孰能行之。子路曰：不能勤苦、不能恬貧窮、不能輕死亡。而曰我能行義我不信也。昔者申包胥立于秦庭七日七夜哭不絕聲，遂以存楚。不能勤苦，安能行此。曾子布衣縕袍未得完，糟糠之食藜藿之羹未得飽，義不合則辭上卿。不恬貧窮,GJTS-XXD,古今圖書集成·學行典,180
技勇,乾隆初，高宗每月朝孝聖后於暢春園者九，因於討源書室聽政。己巳秋，上習射苑門側，發二十矢，中者十九，侍班諸臣無不悅服。齊召南曾紀以詩，上賜和其韻，即命鐫諸壁上，以示武焉。,WIKI,清稗類鈔,84
隱逸,六七歲即為詩。及長，喜學問，精於《道德經》。與高錫族子冕及韓伾交遊，酬唱多有警句。不求仕進，專以著述為務，有《狂簡集》百卷、《雅書》三卷、《志苑》三卷、《雍熙詩》二百首，《經籍擿科討論》計四十卷。淳化中，伾任翰林學士，因召對，上問曰：卿早在嵩陽，當時輩流頗有遺逸否。伾以適及楊璞、田誥為對，上悉令召至闕下。詔書下而誥卒。璞既至，對於便殿，不願仕進，上賜以束帛，與一子出身，遣還故郡。適最後至，特授慎縣主簿。適素康強無疾，詔下日已病，猶勉強赴朝謝，舉止山野，人皆笑之，後數日卒。,GJTS-XXD,古今圖書集成·學行典,238
知行,明呂柟予與東郭鄒氏之在南都三年矣，每以居室之遠，會不能數然，會必講學，講必各執所見，十之二三不合焉，初會於予第東。郭曰：行即是知，譬登樓不至，其上則不見，樓上所有之物。予即應之曰：苟目不見樓梯，將何所以加，足以至其上哉。東郭亦不以為然。他日，同適太學雪中行，已過長安街北矣，東郭曰：今之太學非行安能知哉。予指前皁曰：非斯人先知適太學之路以引馬。予與子幾何不出聚寶門外矣。蓋自是所講數類。此乃東郭又以學問思辨。以為篤行於知及之亦然也。予曰：非知之艱，行之惟艱,GJTS-XXD,古今圖書集成·學行典,228
隱逸,左思杖策招隱士，荒塗橫古今。巖穴無結構，丘中有鳴琴。白雲停陰岡，丹葩曜陽林。石泉漱瓊瑤，纖鱗或浮沈。非必絲與竹，山水有清音。何事待嘯歌，灌木自悲吟。秋菊兼餱糧，幽蘭間重襟。躊躇足力煩，聊欲投吾簪。其二經始東山廬，果下自成榛。前有寒泉井，聊可瑩心神。峭蒨青蔥間，竹柏得其真。弱葉棲霜雪，飛榮流餘津。爵服無常玩，好惡有屈伸。結綬生纏牽，彈冠去埃塵。惠連非吾屈，首陽非吾仁。相與觀所尚，逍遙撰良辰。,GJTS-XXD,古今圖書集成·學行典,196
篤行,民之表也，宜以名節自勵，而勢利合雜是先。願以節義廉恥風導之，使人知自重。千里之郡，有利未必興，有害未必除者，轉運使、提點刑獄制之也。百里之邑，有利未必興，有害未必除者，郡制之也。前日赦令，應在公逋負一切蠲除，而有司操之益急，督之愈甚，使上澤不下流，而細民益困。如擇賢才以為三司之官，稍假郡縣以權，則民瘼除矣。,GJTS-XXD,古今圖書集成·學行典,154
求師,其闢大路將疾馳也，攻其車，肥其馬，長其策，調其六，轡中道之行大都，捨是又奚師歟亟謀，於知道者而攷諸古，師不乏矣，幸而亟來，終日與吾子言，不敢倦不敢愛不敢肆。苟去其名，全其實以有餘，易其不足亦可交，以為師矣。如此無世俗累，而有益乎，己古今未有，好道而避是者宗元白。,GJTS-XXD,古今圖書集成·學行典,131
言語,孔廷尉以裘與從弟沈，沈辭不受。廷尉曰：「晏平仲之儉，祠其先人，豚肩不掩豆，猶狐裘數十年，卿復何辭此？」於是受而服之。佛圖澄與諸石遊，林公曰：「澄以石虎為海鷗鳥。」,CTEXT,世說新語 ,81
篤行,史君實，字二酉，年六十猶具慶侍養菽水及調藥餌，悉躬為之。雖盛暑必冠襪，以進有橫逆加者，置弗問，曰：吾家二百年未嘗隻字煩有司也。為學一宗考亭，因以尊朱名其子，著有《物格說蘭齋小言》。,GJTS-XXD,古今圖書集成·學行典,90
品行,富鄭公為樞密使，英宗初即位，賜大臣永昭陵遺留器物。已拜賜，又例外獨賜公加千。公力辭，東朝遣小黃門諭公：“此微物不足辭。雖家人亦以為不害大體，屢辭恐違中旨。公曰：“此固微物，要是例外也。大臣例外受賜不辭，若人主例外作事，何以止之？”竟辭不受。,WIKI,宋稗類鈔,120
孝弟,官應龍，事母至孝，兄弟五人，應龍居長，以家自任竟不分箸以免弟累。母年八十五卒，哀慟幾絕，廬墓三年。學諭江梅聞于督學，胡旌曰孝友兩全。,GJTS-XXD,古今圖書集成·學行典,66
技勇,庚子，娥年二十餘矣，俄軍南下，奉母避田野。母旋卒，未及葬，一日，俄將入其家，見娥，將擁之以行。娥微笑曰：「能抱我起，當從汝。」俄將竭其力，迄不能撼。須臾，娥稍振其衣，俄將頓顛出十步外，大怒，叱之，從卒爭趨而前，娥植立如故，卒皆仆。俄將出小槍將發，娥亟奪之，握之於右手，而左手則挾俄將，力擲之於地，使跪，復蹈其背，俄將方哀免之。從卒已回營，告其伍，須臾，眾至，俄將伏地呼曰：「若曹今惟乞和耳，否則吾先不免。」俄將之妻方為看護婦，亦在軍，因隨眾而至，為之再三乞哀，娥令立誓，旋釋之。寶山滕亞珍女士，名學琴，光、宣間，以拳藝著稱於江左，嘗有女子從之學。嬪於朱，夫曰阜山。,WIKI,清稗類鈔,282
聖人,五色令人目盲；五音令人耳聾；五味令人口爽；馳騁田獵，令人心發狂；難得之貨，令人行妨。是以聖人為腹不為目，故去彼取此。,GJTS-XXD,古今圖書集成·學行典,58
量力,昔者，伯夷、叔齊，死於溝澮之閒，其仁成名於天下；夫二子者，居河濟之閒，非有土地之厚、貨粟之富也，言為文章、行為表綴於天下。是故君子思仁義，晝則忘食，夜則忘寐，日旦就業，夕而自省，以役其身，亦可謂守業矣。,GJTS-XXD,古今圖書集成·學行典,101
鑒識,司馬溫公為相，每詢士大夫私計足否？人怪而問之。公曰：“倘衣食不足，安肯為朝廷而輕去就耶？”內翰賈公廷試第一，往謝杜祁公，公獨以生事有無為問。賈退，謂祁公門下士曰：“黯以鄙文冠天下。往謝公，公不問，而獨問生事。豈以黯為不足魁乎？”公聞而言曰：“凡人無生事，雖為顯官，不能無俯仰依違。今賈名列第一，則其學不問可知，其為顯官亦不問可知。衍獨懼其生事不足，以致進退皆為廩祿所拘管耳。”賈為之歎服。,WIKI,宋稗類鈔,194
主敬,君子敬以直內，義以方外。夫盡其誠心而無偽焉，所謂直也。若施之於事則厚薄隆，殺一定而不可易為有方矣。敬與義本無二所主者，敬而義，則自此出焉。故有內外之辨，其實義亦敬也。故孟子之言義，曰：行吾敬而已。學者若不以敬，為事便無用心處致一之謂敬，無適之謂一。,GJTS-XXD,古今圖書集成·學行典,124
隱逸,徙居屬江陵。祖玫，巴郡太守。父道驥，安西參軍。易志性恬隱，不交外物。建元元年，刺史豫章王辟為驃騎參軍，不就。臨川王映臨州，獨重易，上表薦之，餉麥百斛。易謂使人曰：民樵採麋鹿之伍，終其解毛之衣；馳騁日月之車，得保自耕之祿。於大王之恩，亦已深矣。永明三年，詔徵太子舍人，不就。以文義自樂。安西長史袁彖欽其風，通書致遺。易以連理机竹翹書格報之。建武二年，詔復徵為司徒主簿，不就。宗測按《南齊書‧高逸傳》：宗測，字敬微，南陽人，宋徵士炳孫也。世居江陵。測少靜退，不樂人間。歎曰：家貧親老，不擇官而仕，先哲以為美談，余竊有惑。誠不能潛感地金,GJTS-XXD,古今圖書集成·學行典,265
廉儉,柘城竇靜庵檢討克勤以理學名，持躬端謹，不修邊幅，敝服破帽，周旋公卿間，意氣自若。寓廬湫隘，不足蔽風雨，從者不能甘，相繼辭去，諸子親為應門。有維揚賈人子遊京師，聞江南學使者與靜庵有舊，挾八百金賂靜庵，求通於學使。靜庵曰：「以此濫入膠庠，奈屈抑寒素何！」力絕之。其人恨恨去。崑山徐健菴尚書聞之，曰：「真古君子也。愛一言而擲八百金，尚有他事可移其志操乎？」,WIKI,清稗類鈔,175
修權,夫廢法度而好私議，則姦臣鬻權以約祿，秩官之吏隱下而漁民。諺曰：「蠹眾而木折，隙大而牆壞。」故大臣爭於私而不顧其民，則下離上；下離上者，國之隙也。秩官之吏隱下以漁百姓，此民之蠹也。故國有隙蠹而不亡者，天下鮮矣。是故明主任法去私，而國無隙蠹矣。,CTEXT,商君書 ,120
孝弟,王，幼警敏。胡文定公曾過其父瀘溪草堂，語《春秋》，聽之，能通大義，再試，有司即棄去曰：持古以希今，可乎。父以詩禍逮獄，請於決獄掾蘇庠曰：父老矣，願以身代。庠白帥，帥怒謫夜郎，夜郎距家二千里，每徒步省覲，胝足血指，一歲再行，至不忍歸，嘗與族從分田有不滿意者，復割己田畀之。與從兄二人同居，兄沒，撫其孤如子，善詩楊誠齋稱其得家傳。九歲而孤，比長孝事母，會葬父，雨雪臨期，禱而霽，眾推孝感。傅垂範，以孝友稱。事母甚謹，夜必再三起問：安否。兄病，醫言須人肉，即割股食之。,GJTS-XXD,古今圖書集成·學行典,231
慎微,天猶有春秋冬夏旦暮之期，人者厚貌深情。故有貌愿而益，有長若不肖，有順懁而達，有堅而縵，有緩而釬。故其就義若渴者，其去義若熱。故君子遠使之而觀其忠，近使之而觀其敬，煩使之而觀其能，卒然問焉而觀其知，急與之期而觀其信，委之以財而觀其仁，告之以危而觀其節，醉之以酒而觀其則，雜之以處而觀其色。九徵至，不肖人得矣。,GJTS-XXD,古今圖書集成·學行典,153
技勇,世培之徒徧閩中，其最知名者為王陵。陵嘗以掌抵柱，柱皆為之撼動，有所謂大身化小身法者，中人無不敗。陵恆以此法與拳師試，皆莫當。一日，求與世培較藝，世培陷其樊中，在法當仰趺，世培忽駢三指置陵胸，陵肝鬲間如沃沸湯，聲息皆渺，如死人，世培笑曰：「孺子初不自量。」即出小丸藥合水使飲之，立蘇。茶山多落花生，居人恆種之，以為產，徧畦隴常有牛來食之。世培出戶驅牛，牛弗行，鞭之，亦弗動，乃以拳抵牛，牛疾奔，至嶺上死。俄而究牛之所由來，則伯氏之牛也。剖牛腹，則肝長可二尺許，是殆肝臟為拳所傷耳。自是，世培以死牛故，名乃益噪。,WIKI,清稗類鈔,254
恭謹,雖與弟書，字楷正，云草不可不解，若施之于人，即似相輕易，若與當家中卑幼，又恐其疑所在宜爾，是以必須隸筆。《周書‧庫狄峙傳》：峙于大統元年，拜中書舍人，參掌機密，以恭謹見稱。《唐書‧皇甫無逸傳》：無逸，為益州大都督府長史。所至輒閉閣不通賓客，左右無敢出入者；所須皆市易他境。常按部，宿民家，鐙炷盡，主人將續進，無逸抽佩刀斷帶為炷，其廉介類如此。然過自畏慎，每上表疏，讀數十猶懼未審，使者上道，追省再三乃道遣。《渾瑊傳》：瑊天性忠謹，功高而志益下，歲時貢奉，必躬閱視。每有賜予，下拜跽受，常若在帝前，世方之金日磾，故帝終始信待。貞元後，天子常恐藩侯生事，稍桀驁則姑息之，惟瑊有所奏論不盡從可，輒私喜曰：上不疑我。故治蒲十六年，常持軍，猜間不能入。君子賢之。《韓弘傳》：弘子公武，字從偃。起家衛尉主簿，為宣武行營兵馬使,GJTS-XXD,古今圖書集成·學行典,356
言志,武定鼎于洛汭，胡受瑞於汝墳，繇鳴鳳於百祀，啟敬仲乎方震，苟天光之所炤，豈舜族其必陳，厭禋祀於故墟，饗禴祭于東鄰，禰八葉而松茂，舞九韶乎降神，系姜叟於海曲，表滄流以遠震，仰前蹤之綿邈，豈孤人之能冑，匪世祿之敢懷，傷茲堂之不構，理或睽而後合，道有夷而弗順，傅栖巖而神交，伊荷鼎以自進，蕭綢繆於豐沛，故攀龍而先躍，陳傾覆於楚魏，亦陵霄以自濯，伍被刑而伏劍，魏和戎而擁樂，彼殊塗而並致，此同川而偏溺，禍無景而易逢，福有時而難學，惟萬物之運動，雖紛糾而相襲，隨性類以曲成，故圓行而方立，要信心而委命，援前脩以自呈，擬遺跡於成軌，詠新曲於故聲，任窮達以逝止，亦進仕而退耕，庶斯言之不渝，抱耿介以成名。又懷土賦曰：余去家漸久，懷土彌篤，方思之殷，何物不感，曲街委巷，罔不興詠，水泉草木，咸足悲焉。,CTEXT,藝文類聚 ,341
聖人,程子曰氣化之在人與在天一也聖人於其閒有功用而已問揚子云觀乎天地則見聖人曰不然觀乎聖人則見天地聖人即天地也天地中善惡一切涵容覆載故聖人之志正欲老者安之朋友信之少者懷之聖人天地之用也聖人之心如天地之造化生養萬物而不尸其功應物而見於彼復何存於此乎聖人一言即全體用不期然而然也因是人有可喜則喜之聖人之心本無喜也因是人有可怒則怒之聖人之心本無怒也聖人之德無所不盛古之稱聖人者自其尤盛而言之尤盛者見於所遇也而或以為聖人有能有不能非知聖人者也惟聖人善通變一行豈所以名聖人至於聖則自不可見何嘗道聖人孝聖人廉聖人濟物,GJTS-XXD,古今圖書集成·學行典,249
孝弟,性中只有仁義禮智，曷嘗有孝弟來，此語亦要體會得是，若差了即不成道理，蓋天下無性外之物，豈性外別有一物名孝弟乎，但方在性中，即但見仁義禮智四者而已，仁便包攝了孝弟在其中，但未發出來，未有孝弟之名耳，非孝弟與仁各是一物，性中只有仁而無孝弟也，猶天地一元之氣，只有水火木金土，言水而不曰。江河淮濟，言木而不曰梧檟樲棘，非有彼而無此也，伊川又云：為仁以孝弟為本，論性則以仁為孝弟之本。此皆要言，細思之則自見矣。,GJTS-XXD,古今圖書集成·學行典,201
孝弟,母病，奇祝天損年益母，割其股肉以為饌，其母夢一老人謂曰：汝啖扁食十枚，可得壽十年。覺而異之，後如其言已，後父病又割股以進，病亦愈，有司旌其門。,GJTS-XXD,古今圖書集成·學行典,71
孝弟,年七十常作兒舞以娛親，口不言老。闔邑公舉其孝，屢與鄉飲。崇禎大荒，捐廩賑之，稱貸者輒焚其券，鬻妻子者代贖十餘人。晚年二子易昌易元。元登賢書，性尤孝，蚤失怙，泣血廬墓，邑侯董以元孝申聞，司理旌之。,GJTS-XXD,古今圖書集成·學行典,97
任道,為之工以贍其器用，為之賈以通其有無，為之醫藥以濟其夭死，為之葬埋祭祀以長其恩愛，為之禮以次其先後，為之樂以宣其抑鬱，為之政以率其怠倦，為之刑以鋤其強梗。相欺也，為之符璽斗斛權衡以信之；相奪也，為之城郭甲兵以守之。害至而為之備，災生而為之防。今其言曰：聖人不死，大盜不止；剖斗折衡，而民不爭。其亦不思而已矣。如古之無聖人，人之類滅久矣。無羽毛鱗甲以居寒熱也，無爪牙以爭食也。是故君者，出令者也；臣者，行君之令而致之民者也；民者，出粟米麻絲，作器皿，通貨財，以事其上者也。君不出令，則失其所以為君。臣不行君之令而致之民，則失其所以為臣，民不出粟米麻絲，作器皿，通貨財，以事其上，則誅。今其法曰：必棄而君臣，去而父子，禁而相生相養之道，以求其所謂清淨寂滅者。,GJTS-XXD,古今圖書集成·學行典,326
孝弟,竺翔鳳，庠生，制行端純，事親敬愛。備至，父母疾告天刲股，既歿，廬墓三年，事死如生，孝徹始終，鄉國起敬。事親孝謹，事弟兄友愛。親歿哀，毀骨立，人稱其孝。,GJTS-XXD,古今圖書集成·學行典,75
篤行,少依外祖徐玩，長為郡諸生，與同邑唐傚純交好，益相淬礪，雖甚貧不妄意一錢。一日，家居方飯，聞鄰婦哭甚哀，問之，其姑死無以殮。應麟遽投箸起，醵金斂之，而後食人。有以既鬻之田欺而售之者，事露，應麟盡棄其直不取，其人愧，願以身償，亦弗受。中年父死，哀動路人。奉母至孝，與兩弟應鶚應虯，相友愛。應麟館雲陽，夜聞應鶚病，徒步歸視之，愈始赴館。母尋病，其弟應虯侍八晝夜目不交睫，應麟匍匐歸，母病良已，而應虯病不可為矣。應麟痛不得躬母之役，獨累其弟以死。不逾時亦以鬱終。,GJTS-XXD,古今圖書集成·學行典,227
論樂,江蘺生幽渚，微芳不足宣，被蒙風雲會，移居華池邊，天道有遷易，人理無常全，男稚智傾愚，女愛衰避妍，不惜微驅退，但懼蒼蠅前，願君廣末光，照妾薄暮年。,CTEXT,藝文類聚 ,72
廉儉,清端居羅城久，從僕或散去或死，羅人益憐之，每晨夕，集問安否，間歛金錢跪進，云：「知阿耶清苦，我曹供些少鹽米費耳。」笑謝曰：「我一人，何須如許物，可持歸易甘旨，奉汝父母，如我受也。」民怏怏持去。一日，聞其家人來，民大喜，奔譁庭中，言：「阿耶人來，好將物安家去。」又進金錢如初。又笑謝曰：「此去吾家六千里，單人攜貲，適為累耳。」麾使去。民皆伏泣，清端亦泣，卒不受。比遷知合州，羅民遮道呼號曰：「耶今去，我儕無天矣。」追送數百里，哭而返。一眇者獨留不去，清端問故，曰：「民習星卜，度公橐中貲不足行千里，民技猶可資以行也。」清端感其意，因不遣去。會霪雨貲盡，竟藉其力得達。,WIKI,清稗類鈔,282
博識,和勝執禮，宣和初為給事中。與時相王黼論事不合，改禮部待郎，遂黜守蘄，復落職責守滁。黼罷相，復職知鎮江。靖康初，以翰林學士召。其謝表有曰：「喜照壁間而見蠍，乍離楓下而間鍾。」蓋照壁喜見蠍，此韓退之詩句也。離楓下聞鍾事，則劉夢得自武陵例召赴京詩曰：「雲雨湘江起臥龍，武陵樵客躡仙蹤。十年楚水楓林下，今日乍聞長樂鍾。」蓋用夢得詩語也。和勝，浦江人。方未冠時，家極貧而親老。無以為養，大雪中以詩謁邑宰云：「有令可千難閉戶，無人堪訪懶移舟。」邑令延之令訓其子弟。方應舉未捷，有詩自遣云：「天之未喪斯文也，吾亦何為不豫哉！」後蔡薿榜登科。終戶部尚書。死於靖康之難。,WIKI,宋稗類鈔,276
篤行,嘉靖七年大荒疫，仁德設粥延醫，掩埋道旁流莩二十餘骼。御史錄曰：馬仁德賑貧掩骼，仁人所為，誠不易得，旌其門曰：尚義。,GJTS-XXD,古今圖書集成·學行典,57
義俠,錢塘徐虛齋明經以誠生平闢佛老，而好施與，閉戶教授，單寒之家，輒不計其脩，且歲時周卹之。乾隆季年，表弟范圻方髫齔，從父宦游，遭家不造，自數千里外扶父櫬歸，依明經，則曰：「中表亦同血胤，猶我弟也。」飲食教誨，無微不至，及其成人，為之授室，並給資使游秦、晉，為諸侯上客。明經之曾孫為印香舍人恩綬，有祖風，亦貧而好施，即珂之父也。,WIKI,清稗類鈔,161
言語,洪景盧曰：田單復齊國，信陵君取秦兵，周勃誅諸呂，陳湯誅郅支，盧植破黃巾，鄧艾平蜀，王濬平吳，謝安卻苻堅，慕容垂挫桓溫，史萬歲破突厥，李靖滅吐谷渾，李光弼中興唐室，李晟復京師，寇準決澶淵之策，皆有大功於社稷，率為譖人所惎讒言罔，極吁可畏哉。英曰：予觀上官大夫以下讒口之機，概肇自瑣瑣之怨，卒至薦毒之慘甚矣哉。孔子曰：以直報怨，忠厚之道也，有人心者詎忍薦毒，若是邪，雖然讒口之來禦之者，且奈何哉。詩曰：豈弟君子無信，讒言言有德也。又曰：我友敬矣，讒言其興言不惡而嚴也。沈尹戌曰：智者除讒以自安也。劉子政曰：執狐疑之心者來讒賊之口。文中子曰：聞謗而怒者讒之由也。蘇子瞻曰：木必先腐也，而后蟲生之人必先疑也，而后讒入之言，明無讒也，慎斯術也，讒何力之能為。,GJTS-XXD,古今圖書集成·學行典,324
智,往視，號哭曰：吾夫也。遂以聞官公，令屬官集鄰里就井，驗是其夫與不。眾皆以井深不可辨。請出屍驗之，公曰：眾皆不能辨，婦人獨何以知其為夫。收付所司鞫問，果姦人殺其夫，婦人與聞其謀。《宋史‧程顥傳》：顥為監察御史裡行。安石用事，顥論時政，曰：智者若禹之行水，行其所無事也；舍而之險阻，不足以言智。自古興治立事，未有中外人情交謂不可而能有成者，況于排斥忠良，沮廢公議，用賤陵貴，以邪干正乎。《王居卿傳》：居卿，字壽明。知揚州，改京東轉運使。青州河貫城中，苦泛溢為病，居卿即城立飛梁，上設樓櫓，下建門，以時閉啟，人誦其智。《菽園雜記》：成化中，劉忠宣與同寮會飲，有譽威寧伯之才者，公正色曰：人皆謂王世昌智，以予言之，天下第一不智者，此人也。以如此聰明，如此才略，卻不用以為善，及在顯位，又不自重，阿附權宦，以取功名，名節既壞，而所得爵位畢竟削奪，為天下笑，豈非不智而何。客為之肅然。,GJTS-XXD,古今圖書集成·學行典,386
狷介,海寧陳昆玉，名璘，以屢試弗售，棄諸生。性耿介，不隨俗媕阿。時其族方盛，內而居揆席官侍從，外而乘朱軒任牧伯者，不知凡幾，昆玉未嘗一至其門，以故終落落無所遇。,WIKI,清稗類鈔,77
名實,唐柳宗元江之滸凡舟可縻而，上下者曰：步永州北郭有。步曰：鐵罏步余乘舟來。居九年往來求其所，為鐵罏者無有問之人曰：蓋嘗有，鍛鐵者居其。人去而罏毀者不知年矣獨有其號冒而存余曰：嘻世固。有事去名存，而冒焉若是耶步之人曰：子。是今世有負其姓而立於天下者曰：吾門大他不我，敵也。問其位與德曰久矣其先也然而彼猶曰我大世亦曰：某氏大其冒於號有以，異於茲步者乎。向使有聞茲步之號而不足釜錡，錢鎛刀鈇。者懷價而來能有所。得乎則求位與德於，彼其不可得亦猶，是也。位存焉而德無有猶不足以。大其門然且樂為之，下子胡不怪彼而獨怪於是大者。桀冒禹紂冒湯幽厲冒文，武以傲天下由不知推其本而。姑大其號以至於敗為。世僇笑斯可以。甚懼若求。茲步之實而不得釜錡錢鎛刀鈇者則去而之，他又何害乎子之驚於。是末矣余以古有太史觀民風采。民言若是者則有得矣喜，其言可采書以為志,GJTS-XXD,古今圖書集成·學行典,364
技勇,七曰：「混戰者，地鋪石灰，猝滅火，暗中互相撲鬬，或撕碎衣服，或顛仆在地，口號一聲，彼此即罷手，然後驗衣服之破碎、石灰之有無以為勝負。」眾應曰：「甚妙。」飯後，引至一殿，眾鋪石灰如法。,WIKI,清稗類鈔,91
貞烈,建炎四年五月，楊叛卒由建安寇延平，道出小常村，掠一婦人，逼脅欲犯之，婦人毅然誓死不受汙，遂遇害，橫屍道旁。賊退，人為收瘞之，而其屍枕藉處痕跡隱然不滅。每雨則其跡乾，晴即濕，宛如人影。往來者莫不嗟異。人或削去之，隨即復見。覆以他土，而其跡愈明。今三十年矣。與順昌軍員范旺事略同。但范現跡磚街，而此現於土上耳。范死以忠，婦死以節。,WIKI,宋稗類鈔,163
隱逸,遊庠數年，忽棄其業曰：吾終不為利祿作此拘。溺語益刻意古作，往來齊魯燕趙間，尋訪異人凡十餘年。忽自語曰：道在是矣。遂閉戶不出，怡然有自得狀，雅意山水，興到則曳杖林泉，盡日忘歸。士大夫有邀遊者，則欣然相從，數盃後，頹然臥地。醒後，不辭而去。吟詩極艱苦，然往往有佳句。所著詩文百餘篇，藏於家。,GJTS-XXD,古今圖書集成·學行典,143
慎微,《虞書‧皋陶謨》皋陶曰：都，在知人，在安民。禹曰：吁，咸若時，惟帝其難之，知人則哲，能官人，安民則惠，黎民懷之，能哲而惠，何憂乎驩兜，何遷乎有苗，何畏乎巧言令色孔壬。皋陶曰：都，亦行有九德，亦言其人有德。乃言曰：載采采。禹曰：何。皋陶曰：寬而栗，柔而立，愿而恭，亂而敬，擾而毅，直而溫，簡而廉，剛而塞，彊而義，彰厥有常，吉哉。朱子曰：亦行有九德，泛言人之行。有此九德，故言其人之有德，則當以此論之。象山陸氏曰：皋陶論知人之道，曰亦行有九德，亦言其人有德，乃言曰載采采，乃是謂必先言其人之有是德，然後乃言曰某人有某事，蓋德則根乎其中達乎其氣不可偽為，若事則有才智之小人可偽為之。故行有九德必言其人有德，乃言曰載采采，然後人不可得而廋也。新安陳氏曰：皋陶言以此九德觀人，則德之成不成，全不全可知，而知人之道盡此矣。葉氏曰：觀人不求其全而求其常，常而不全，不害為德，德而不常，皆矯偽耳。觀人之發動舉措，則知其人之智愚。,GJTS-XXD,古今圖書集成·學行典,406
聖門諸賢,然後不辱其身，不憂其親，則可謂孝矣。草木以時伐焉，禽獸以時殺焉。夫子曰：伐一木，殺一獸，不以其時，非孝也。《曾子‧事父母篇》：單居離問於曾子曰：事父母有道乎。曾子曰：有。父母之行若中道，則從；若不中道，則諫；諫而不用，行之如由己。從而不諫，非孝也；諫而不從，亦非孝也。孝子之諫，達善而不敢爭辨；爭辨者，作亂之所由興也。由己為無咎，則寧；由己為賢人，則亂。孝子無私樂，父母所憂憂之，父母所樂樂之。孝子唯巧變，故父母安之。若夫坐如尸，立如齊，弗訊不言，言必齊色，此成人之善者也，未得為人子之道也。單居離問曰：事兄有道乎。曾子曰：有。尊事之，以為己望也；兄事之，不遺其言。兄之行若中道，則兄事之；兄之行若不中道，則養之；養之內，不養於外，則是越之也；養之外，不養於內，則是疏之也；是故君子內外養之也。單居離問曰：使弟有道乎。曾子曰：有。嘉事不失時也。弟之行若中道，則正以使之；弟之行若不中道，則兄事之，詘事兄之道若不可，然後舍之矣。曾子曰：夫禮，大之由也，不與小之自也。,GJTS-XXD,古今圖書集成·學行典,432
隱逸,太原閔仲叔者，世稱節士，雖周黨之潔清，自以弗及也。黨見其含菽飲水，遺以生蒜，受而不食。建武中，應司徒侯霸之辟，既至，霸不及政事，徒勞苦而已。仲叔恨曰：始蒙嘉命，且喜且懼；今見明公，喜懼皆去。以仲叔為不足問邪，不當辟也。辟而不問，是失人也。遂辭出，投劾而去。復以博士徵，不至。客居安邑。老病家貧，不能得肉，日買豬肝一片，屠者或不肯與，安邑令聞，敕吏常給焉。仲叔怪而問之，知，乃歎曰：閔仲叔豈以口腹累安邑邪。遂去，客沛。,GJTS-XXD,古今圖書集成·學行典,208
篤行,起家衛掾，歷廣東九峰巡宰。時從父鏌總制兩廣，瀾深自斂，飭絕無借炫家居。守身畏法，急人之難，不辭艱險。衣冠揖讓，訓子弟惟謹。嘗山行，眾方逐虎。虎突出左右，眾驚逸，瀾惟見一僧，不知為虎。又夜行谷中，思得一伴。俄一人至，相從二十里，近郭忽不見。邑人張憲使謙，嘗有文贈之，云虎為之寢形，鬼為之引導，年八十九卒。,GJTS-XXD,古今圖書集成·學行典,151
孝弟,少從軍守邊，逮還，親已亡。自傷不得養，即穿壙為門，晨夕汛掃，廬墓左，喑默三十年，家人有所問，畫文以對。會官改新道，出文貞廬前，行旅見之，皆為流涕。有甘露降塋木，白兔馴擾，縣令刊石記之。開元中，刺史許景先表文貞孝絕倫類，詔付史官。,GJTS-XXD,古今圖書集成·學行典,114
性,發孟氏所未發乎。予故曰：不若孟氏之言簡，而盡蓋不獨為戰國言也。由宋以來士之識卑守固者，或偏於剛或偏於柔而委罪於氣質之性者，固不能愬流窮源以窺乎。性善之蘊然，求之高曠虛寂者，謂修性不修命。萬劫英靈難入聖岐性命而二之，其說不攻自破。獨佛氏謂性覺真空性空真覺本來無一物何處惹塵埃。若將探性之源頭以示人，其說彌近理而大亂真也。或又從而和之是率天下而歸於虛寂之教矣。為世道計者果以氣質之性為定論乎，則生之謂性，何獨非也。果以性無善無惡為定論乎。則無善無不善必在所取矣。苟曰不然則群然嗤斯人之未見性也。吾且無論其見性與否深慨孟氏之學不明於斯世，而人皆敢於呶呶公為異說一至斯也。安得真信孟氏性善之旨者與之共學乎孟氏之學。,GJTS-XXD,古今圖書集成·學行典,303
講學,宋張栻客問於某曰：張荊州之行，子將何以告之。某應之曰：吾將告之以講學。客笑曰：若是哉，吾子之迂也。荊州早歲發策大廷，天子親擢為第一，盛名滿天下，入司帝制出典藩翰議論風采文章政事，卓然絕人，上流重地暫玆往牧，所以寄任之意甚重，而天下士亦莫不引領，以當世功名屬於公也，夫以位達而名章，任重而望隆。吾子顧以講學，告之不亦迂乎。某曰：子以吾所謂講學者，果何也邪，蓋天下之患莫大於自足，自足則畫矣。信如子言，荊州若挾是數者以居，則僕尚何道，惟荊州方且退，然若諸生曾無一毫，見於顏面，此僕之所以歎息向慕，而講學之說，是以敢發也。,GJTS-XXD,古今圖書集成·學行典,258
喪祭,蜀俗，父母有疾病，子即拜香。拜香者，以香三縛於額，一步一跪，自其家起，至廟而止。路之遠近，即視病之輕重也。,WIKI,清稗類鈔,53
飾邪,恭王欲復戰而謀事，使人召子反，子反辭以心疾，恭王駕而往視之，入幄中聞酒臭而還，曰：「今日之戰，寡人目親傷，所恃者司馬，司馬又如此，是亡荊國之社稷而不恤吾眾也，寡人無與復戰矣。」罷師而去之，斬子反以為大戮。故曰：豎穀陽之進酒也，非以端惡子反也，實心以忠愛之而適足以殺之而已矣。此行小忠而賊大忠者也。故曰：小忠，大忠之賊也。若使小忠主法，則必將赦罪以相愛，是與下安矣，然而妨害於治民者也。,CTEXT,韓非子 ,192
篤行,吳瑚，平生誠實，事親盡孝。伯父江無子，瑚迎養伯父母終身，殯葬以禮。姑母適陸早寡，瑚禮請歸宗養生，送死一如伯父母。鄉里有爭者，悉為解紛。人亦重其忠信，多感服焉。縣給冠帶，請與鄉飲以榮之。,GJTS-XXD,古今圖書集成·學行典,92
權謀,晉文公與荊人戰於城濮，君問於咎犯。咎犯對曰：「服義之君，不足於信；服戰之君，不足於詐，詐之而已矣。」君問於雍季，雍季對曰：「焚林而田，得獸雖多，而明年無復也；乾澤而漁，得魚雖多，而明年無復也。詐猶可以偷利，而後無報。」遂與荊軍戰，大敗之。及賞，先雍季而後咎犯。侍者曰：「城濮之戰，咎犯之謀也！」君曰：「雍季之言，百世之謀也；咎犯之言，一時之權也，寡人既行之矣。」,CTEXT,說苑 ,181
符命,藝祖受命元年秋，三佛齊來貢，時尚不知皇宋受禪也。貢物有通天犀，中有形如龍擎一蓋。其龍形騰上，而尾少向左，成f1形。其文即宋字也。真主受命，豈偶然哉！藝祖即以此犀為帶，每郊廟則繫之。,WIKI,宋稗類鈔,90
篤行,有賣靴者、余姓，主其家以金二十兩托，琇收之。余好飲忘，橐怏怏而歸，延三年始來，余道前金之失，無本不立，茲貸十兩來復前業。琇掇原金道故，封識如初，余驚喜分半，琇堅卻之。子景賢亦以行義稱。,GJTS-XXD,古今圖書集成·學行典,92
箴規,王惕甫芑孫短小精悍，善詩古文。乾隆戊申，召試舉人，然屢試未售，終江陰教諭。嘗館睿恭王邸，王契重之，嘗隨王之灤陽、木蘭等處，詩愈遒勁。王稍有過，惕甫輒厲色呵之，使冠帶謝過乃巳。又嘗謂法時帆云：「君有詩識無詩才，汪端光有詩筆無詩膽，其兼之者，故有人在。」蓋自謂也。,WIKI,清稗類鈔,130
主敬,胡季隨問學者問，某曰：遺書曰執事須是敬，又不可矜持太過竊謂學，者之於敬常懼其放，倒既未能從容到自然處。恐寧過矜持亦，不妨也某，答曰：頃年劉仲本亦曾舉此，條以為問蓋嘗答之。曰：敬是治病之大藥矜持是病，之旁證藥力既。到病勢既退則，旁證亦除矣曰：敬，是病之藥矜持，是病之旁證此兩句文意齟齬不，相照應若以敬喻藥則。矜持乃是服藥過劑反，生他病之證原其所因蓋為將，此敬字別作一物而又以一心守，之故有此，病若知敬字只是，自心自省當體便是則自無病矣。,GJTS-XXD,古今圖書集成·學行典,217
篤行,家貧讀書，未就居廛市，出入公平樂安。商人耿宗政宿其家，遺金三百兩而去，寵守金以待，次日宗政來，寵慨然與之。宗政出金為謝，寵誓不受，宗政深感其義，報縣旌表，匾其門曰義士。,GJTS-XXD,古今圖書集成·學行典,84
慎微,非獨山川也，人行亦然，有布衣積善不怠，必致顏、閔之賢，積惡不休，必致桀、跖之名。非獨布衣也，人臣亦然，積正不倦，必生節義之志，積邪不止，必生暴弒之心。非獨人臣也，國君亦然，政教積德，必致安泰之福，舉錯數失，必致危亡之禍。故仲尼曰：湯、武非一善而王也，桀、紂非一惡而亡也。三代之廢興也，在其所積。積善多者，雖有一惡，是謂過失，未足以亡。積惡多者，雖有一善，是謂誤中，未足以存。人君聞此，可以悚懼。布衣聞此，可以改容。,CTEXT,潛夫論 ,207
母儀,敬姜歎曰：「魯其亡乎！使童子備官而未之聞耶！居，吾語汝。昔聖王之處民也，擇瘠土而處之，勞其民而用之，故長王天下。夫民勞則思，思則善心生，逸則淫，淫則忘善，忘善則惡心生。沃土之民不材，淫也。瘠土之民嚮義，勞也。是故天子大采朝日，與三公九卿組織地德。日中考政，與百官之政事，使師尹維旅牧宣敘民事。少采夕月，與太史司載糾虔天刑。日入監九御，使潔奉禘郊之粢盛，而後即安。諸侯朝脩天子之業令，晝考其國，夕省其典刑，夜儆百工，使無慆淫，而後即安。卿大夫朝考其職，晝講其庶政，夕序其業，夜庀其家事，而後即安。士朝而受業，晝而講隸，夕而習復，夜而討過，無憾，而後即安。自庶人以下，明而動，晦而休，無自以怠。王后親織玄紞，公侯之夫人加之以紘綖，卿之內子為大帶，命婦成祭服，則士之妻加之以朝服，自庶士以下皆衣其夫。社而賦事，烝而獻功，男女效績，否則有辟，古之制也。君子勞心，小人勞力，先王之訓也。自上以下，誰敢淫心舍力。今我寡也，爾又在下位，朝夕處事，猶恐忘先人之業，況有怠惰，其何以辟！吾冀汝朝夕脩，我曰必無廢先人，爾今也曰胡不自安。以是承君之官，余懼穆伯之絕嗣也。,CTEXT,列女傳 ,474
孝弟,事親恭謹而飲酒無量。父疾革，瞠目不語，家相跪請所欲，言曰：汝能戒飲，吾即瞑矣。遂泣拜斷酒，至年八十終不違父訓。貧能養母，母亡，撫棺號慟絕粒三日。待兩弟尢稱篤愛。任俠，為諸生，好學而赤貧。父死，廬墓。割股起母疾於衰年。陳淳卿，訓蒙給養。父病母病，一再割股，二親皆以壽終。宋昌武，還金砥行，割股療親，後以壽終。趙兼聖，孝子鉉後，割股療父，族人稱為小孝子。陸策，以割股至行受有司粟帛二十餘年。馮大同，字與和，青暘里民，躬耕服賈養孀母沈，割股療疾。邑令聞其孝，特致賓筵。俞治倪誠王正宗按《江陰縣志》：俞治，倪誠，王正宗三人皆以割股聞。,GJTS-XXD,古今圖書集成·學行典,263
曠達,杜甫勞生共乾坤，何處異風俗。冉冉自趨競，行行見拘束。無貴賤不卑，無富貧亦足。萬古一骸骨，鄰家遞歌哭。鄙夫到巫峽，三歲如轉燭。全命甘留滯，忘情任榮辱。朝班及暮齒，日給還脫粟。編蓬石城東，採藥山北谷。用心霜雪間，不必條蔓綠。非關故安排，曾是順幽獨。達士如弦直，小人似鉤曲。曲直吾不知，負暄候樵牧。其二夜深坐南軒，明月照我膝。驚風翻河漢，梁棟已出日。群生各一宿，飛動自儔匹。吾亦驅其兒，營營為私實。天寒行旅稀，歲暮日月疾。榮名忽中人，世亂如蟣虱。古者三皇前，滿腹志願畢。胡為有結繩，陷此與漆。禍首燧人氏，厲階董狐筆。君看燈燭張，轉使飛蛾滅。放神八極外，俛仰俱蕭瑟。終契如往還，得匪合仙術。,GJTS-XXD,古今圖書集成·學行典,291
制樂,欲觀至樂，必於至治。其治厚者其樂治厚，其治薄者其樂治薄，亂世則慢以樂矣。今窒閉戶牖，動天地，一室也。故成湯之時，有穀生於庭，昏而生，比旦而大拱，其吏請卜其故。湯退卜者曰：「吾聞祥者福之先者也，見祥而為不善則福不至；妖者禍之先者也，見妖而為善則禍不至。」於是早朝晏退，問疾弔喪，務鎮撫百姓，三日而穀亡。故禍兮福之所倚，福兮禍之所伏，聖人所獨見，眾人焉知其極。,CTEXT,呂氏春秋 ,178
隱逸,鏞卒遺命以庶弟，奉其生母，泳悉畀舊田宅而所居貧薄晏如也。自號靜習。或問：靜何習？輒對曰：習不繇靜，未嘗學也。門生輩為買龍華之原營壽，藏泳角巾藜杖，逍遙作歌，歌闋長嘯而返，梧溪王逢為銘其藏。,GJTS-XXD,古今圖書集成·學行典,94
學問,魯齋許氏曰：凡為學之道，必須一言一句自求己事如六經語孟，中我所未能當勉而行之，或我所行不合於六經語孟中，便須改之先務躬行，非止誦書作文而已。臨川吳氏曰：學者之於道，其立志當極乎。遠大而用功，必循。夫近小遠大者，何究其源也。近小者，何有其漸也。漸者，自流愬源而不遽以探源為務也。道之有源如水之有源，人之學道如禹之治水。禹之治水也，治河必自下流始，兗州之功為多而冀州次之，河之外名川三百支，川三千無所不理。若畎若澮田閒水道爾，亦濬之以距於川其不遺，近小也。如是聖門教人自庸言，庸行之常至一事一物之微。諄切平實未嘗輕以道之大原示人也。仁道之大,GJTS-XXD,古今圖書集成·學行典,268
孝弟,劉紹芳，邑庠生，父璽原籍江西廬陵人，娶劉氏生一女，適遊宣城，娶常氏生二子，長繼芳，次紹芳。璽卒，劉氏就養婿家，紹芳與兄迎養再四，母為女愛所奪，紹芳歎曰：人生有母不能養，奚以生為。復誓往謂母曰：兒冒險來者，五矣。此來以死誓別。言訖俯首泣下，母竟感悟，遂與登舟。至馬良山，遇賊，母驚幾死。紹芳擁抱呼天，聲震崖谷，賊感動，凡劉資橐分毫無取。至家，敬養不衰。縣令申詳巡按，匾其門曰孝友無閒。龔謙，邑廩生，克敦孝友，兄弟年六十餘尚未分居。每歲寒食赴墳墓涕泣廢食。人稱真孝子。,GJTS-XXD,古今圖書集成·學行典,232
吏治,南劍尤溪林積，仁宗時為吉州安福令。時有張宗嗣者，挾妖術作符籙，自稱漢師君三十三代孫。率其徒自龍虎山至，謂能卻禍徼福，百姓翕然以從。積視其印文，曰：「嘻！此乃漢賊也。昔張陵黃巾之裔，傳至其孫魯，以鬼道教民，自號師君，竊據漢川垂三十年。後敗於曹操，而奔陽平關。此印所以稱陽平治都功之文。今有道之世，詎容妖賊苗裔公肆誣罔，以害吾治耶？」於是執送於獄，治其罪，且聞於朝。毀其印，而江左妖術遂息。,WIKI,宋稗類鈔,193
政理,魯有父子訟者，康子曰：「殺之！」孔子曰：「未可殺也。夫民不知子父訟之不善者久矣，是則上過也；上有道，是人亡矣。」康子曰：「夫治民以孝為本，今殺一人以戮不孝，不亦可乎？」孔子曰：「不孝而誅之，是虐殺不辜也。三軍大敗，不可誅也；獄訟不治，不可刑也；上陳之教而先服之，則百姓從風矣，躬行不從而后俟之以刑，則民知罪矣；夫一仞之牆，民不能踰，百仞之山，童子升而遊焉，陵遲故也！今是仁義之陵遲久矣，能謂民弗踰乎？《詩》曰：『俾民不迷！』昔者君子導其百姓不使迷，是以威厲而不至，刑錯而不用。」於是訟者聞之，乃請無訟。,CTEXT,說苑 ,251
符命,《閩中記》言南台沙合，必出宰輔。至和中，閩人潘有實為省郎，自負王佐才，每遇鄉人，必問南台江可褰裳過否？或云「未」，則色不悅。迨章郇公入樞府之明年，沙始交，遂大拜。尋而吳丞相育，曾侍中公亮，陳丞相升之，皆相繼輔弼。惟曾公泉人，他皆建人，吳章皆浦城人。又其後如章子厚諸公，繼踵而起。盛哉！古傳沙合出相。比年遂為洲，蓋名世賚弼，殆天啟然。,WIKI,宋稗類鈔,166
心意,丘未之逮也。而有志焉。臣若水通曰：大道之行謂上古道洽之時也。三代之英謂名世之臣也。當時君臣皆以天下為一身者也。未逮而有志，謂慕而願學之也。慕之故志之。孔子閒居曰：志之所至，詩亦至焉；詩之所至，禮亦至焉；禮之所至，樂亦至焉；樂之所至，哀亦至焉。臣若水通曰：五至一而已矣，何以曰一志而已矣。夫志心之之也，心有所之而不已焉，必其形諸言而詩成矣。由詩之所至而不已焉，必將加於民而禮以動之矣。由禮之所至而不已焉，必將樂民之樂而樂以和之矣。由樂民之樂而不已焉，必將憂其將壞而哀思，勤民至矣。夫由哀以愬於詩而卒本之志焉，則人君之志誠萬事之本，而不可不立焉者。由是推之,GJTS-XXD,古今圖書集成·學行典,276
隱逸,先世以武功官蘇州衛，遂家焉。至岱父，始好讀書，闢草堂於陽山去滸墅數里，花木翳然，修竹萬挺。岱嘉隱其中，自稱秦餘山人。中年，北游恒。岱還覽留都名勝，歷探匡廬，天姥，天台，鴈宕武夷之奇，遂不復出。性狷介，不妄交人。能詩亦善畫，所作《詠懷》九十六篇，為時所稱。,GJTS-XXD,古今圖書集成·學行典,127
授時,周公之相成王也，百姓饒樂，國無窮人，非代之耕織也。易其田疇，薄其稅斂，則民富矣。上以奉君親，下無饑寒之憂，則教可成也。語曰：『既富矣，又何加焉？曰，教之。』教之以德，齊之以禮，則民徙義而從善，莫不入孝出悌，夫何奢侈暴慢之有？管子曰：『倉廩實而知禮節，百姓足而知榮辱。』故富民易與適禮。,CTEXT,鹽鐵論 ,142
算地,田荒則民詐生，國貧則上匱賞。故聖人之為治也，刑人無國位，戮人無官任。刑人有列，則君子下其位；戮人衣錦食肉，則小人冀其利。君子下其位，則羞功；小人冀其利，則伐姦。故刑戮者，所以止姦也；而官爵者，所以勸功也。,CTEXT,商君書 ,102
孝弟,孫圓年十二歲，本山東嶧縣人，天順三年歲饑，縣檄，父往富民袁某家借，給圓隨侍，其夜被盜劫掠，將殺父，圓曰：與其父死，而我生大義虧矣，寧我死亟以身翼父。厲聲罵，賊曰：吾父何辜人莫不有惻隱之心，如忍之我何懼焉賊。怒遂喉下刺圓，俄而死，父得以免，聞者莫不感嘆。,GJTS-XXD,古今圖書集成·學行典,126
言語,摯瞻曾作四郡太守，大將軍戶曹參軍，復出作內史，年始二十九。嘗別王敦，敦謂瞻曰：「卿年未三十，已為萬石，亦太蚤。」瞻曰：「方於將軍，少為太蚤；比之甘羅，已為太老。」,CTEXT,世說新語 ,81
賢媛,王汝南少無婚，自求郝普女。司空以其癡，會無婚處，任其意，便許之。既婚，果有令姿淑德。生東海，遂為王氏母儀。或問汝南何以知之？曰：「嘗見井上取水，舉動容止不失常，未嘗忤觀。以此知之。」,CTEXT,世說新語 ,91
喪祭,西康番人父母死，號哭躄踊，捶胸抓髮，哀痛迫切，與漢人同。至於葬，則有天、水、火葬之別。如人死以尸送之於山，任鳥鴉食其肉，所餘之骨收而碎之，敷以麥粉，復為鳥食，必食盡而後止，名曰天葬。又以尸棄於河內，名曰水葬。又以尸用火焚化，將灰和泥，大如雞卵，棄以巖穴間，名曰火葬。死後無祭祀之禮。夫死，妻即可他適。妻死而夫未滿三年即娶者，輒為人所笑罵也。,WIKI,清稗類鈔,170
慎微,夫積微成顯，積著成，鄂譽鄂譽；鄂致存亡，聖人常慎其微也。文王小心翼翼，成王夙夜敬止，思慎微眇，早防未萌，故能太平而傳子孫。,CTEXT,潛夫論 ,61
忠義,蘇叔黨過，坡公季子也。翰墨文章，能世其家，士大夫以小坡目之。靖康中，得蒞真定。赴官次河北，道遇綠林，脅使相從。叔黨曰：“若曹知世有蘇內翰乎？吾即其子也。肯隨爾輩求活草間耶？”通夕痛飲。翌日視之，卒矣。惜乎世不知其此節也。,WIKI,宋稗類鈔,110
心學,心不可放縱，亦不可逼迫，故程子以必有事焉而勿正心勿忘勿助長為存心之法。雖借用孟子之言，其義尤精。此自然之理，非有毫髮私意，故與鳶飛魚躍同活潑潑也。人以朱子調息箴為可以存心，此特調氣耳，只恭敬安詳便是存心法，豈假調息以存心，以此存心，害道甚矣。當理而無私，心則仁矣。雖無邪心，苟不合正理亦妄也。公天下事以私心為之亦私。今人言心學者，便要說靜時無心，余問設若無心亦須有理，彼又應曰：靜無而動有。彼信以為靜時真無心與理矣。夫天命之性與生俱生,GJTS-XXD,古今圖書集成·學行典,217
講學,縣事想日有倫理學校，固不免為舉子文，然亦須告以學聖門庭，令士子略知修己治人之實，庶幾於中，或有興起，作將來種子浙閒，學問一向外馳百怪俱出，不知亦頗覺其弊否？寧海僧極令人念之，亦可屬之端叔兄弟否？若救得此人，出彼陷足，使聞者悚動，所係實不輕也。所疑三條，皆恐未然，試深味之，當自見得。古今書文雜見，先秦古記，各有證驗，豈容廢絀？不能無可疑處，只當玩其所可知，而闕其所不可知耳。小序決非孔門之舊，安國序亦決非西漢文章，向來語人，人多不解，惟陳同父聞之不疑，要是渠識得文字體製意度耳。讀書玩理外，考證又是一種工夫，所得無幾，而費力不少，向來偶自好之，固是一病，然亦不可謂無助也。孔氏書序與孔叢子、文中子大略相似，所書孔臧不為宰相，而禮賜如三公等事，皆無其實，而通鑑亦誤信之，則考之不精甚矣。,GJTS-XXD,古今圖書集成·學行典,342
遊覽,登高眺京洛，街巷何紛紛，迴首望長安，城闕鬱盤桓，齊童躡珠履，趙女楊翠翰，春風搖雜樹，葳蕤綠且丹，寶瑟玫瑰柱，金羈玳瑁鞍，淹留宿下蔡，置酒過上蘭，日出照鈿黛，風過動羅紈。又《秋晨羈怨望海思歸詩》曰：分空臨澥霧，披遠望滄流，八桂曖如畫，三桑眇若浮，煙極希丹水，月表望青丘。,CTEXT,藝文類聚 ,134
孝弟,李茂，澄城諸生也。母患惡瘡。茂日吮膿血，夜則叩天祈代。及卒，結廬墓旁，朝夕悲泣。天大雨，懼衝其墓，伏墓而哭，雨即止。父卒，廬墓如之。成化二年旌。二子表、森，森為國子生。茂卒，兄弟同廬於墓。弘治五年旌。表子俊亦國子生，表卒，俊方弱冠，廬墓終喪。母卒，亦如初。正德四年旌。,GJTS-XXD,古今圖書集成·學行典,134
篤行,守禦一與共之。凡攻守二十晝夜，力盡乃死，肩龍以劍自剄，時年五十三。軍中募生致肩龍，而不知其終。臺諫有言當贈德順死事者官，以勵中外。詔各贈官，配食褒忠廟。肩龍字舜卿，宛平人。先世大族，有知興中府者，時人號興中馬氏。祖大中，金初登科，節度全、錦兩州。父成誼，明昌五年登科，仕為京兆府路統軍司判官。肩龍在太學有賦聲。宣宗初，有誣宗室從坦殺人，將置之死。人不敢言其冤，肩龍上書，大略謂：從坦有將帥材，少出其右者，臣一介書生，無用于世，願代從坦死，留為天子將兵。書奏，初問：汝與從坦交分厚歟。肩龍對曰：臣知有從坦，從坦未嘗識臣。從坦冤，人不敢言，臣以死保之。宣宗感悟，赦從坦，授肩龍東平錄事，委行省試驗。,GJTS-XXD,古今圖書集成·學行典,297
正諫,齊桓公謂鮑叔曰：「寡人欲鑄大鐘，昭寡人之名焉，寡人之行，豈避堯舜哉？」鮑叔曰：「敢問君之行？」桓公曰：「昔者吾圍譚三年，得而不自與者，仁也；吾北伐孤竹，剗令支而反者，武也；吾為葵丘之會，以偃天下之兵者，文也；諸侯抱美玉而朝者九國，寡人不受者，義也。然則文武仁義，寡人盡有之矣，寡人之行豈避堯舜哉！」鮑叔曰：「君直言，臣直對；昔者公子糾在上位而不讓，非仁也；背太公之言而侵魯境，非義也；壇場之上，詘於一劍，非武也；姪娣不離懷衽，非文也。凡為不善遍於物不自知者，無天禍必有人害，天處甚高，其聽甚下；除君過言，天且聞之。」桓公曰：「寡人有過乎？幸記之，是社稷之福也，子不幸教，幾有大罪以辱社稷。」,CTEXT,說苑 ,295
義,張元素問禮，子曰：直爾心，儼爾形，動思恭靜。思正問道，子曰：禮得而道存矣。元素出，子曰：有心乎禮也，夫禮有竊之而成名者，況躬親哉。子曰：禮其皇極之門乎。聖人所以嚮明而節天下也。其得中道乎。故能辨上下、定民志。無誠意以用禮，則所為虛文末節者，偽而已。故老子絕滅禮樂而曰：忠信之薄，亂之首也。,GJTS-XXD,古今圖書集成·學行典,144
孝弟,馬繼周，父琥早逝，母陳氏守節撫之。及母卒，周傷母以苦志終，又自傷貧無以自展，廬墓三年，哀感之聲動於松楸，聞者為之增痛。萬曆閒母子並旌之。顧槐，事父至孝，凡父意所在無不委婉承順。及父死，廬墓三年，致哀盡禮。萬曆閒建坊旌表。,GJTS-XXD,古今圖書集成·學行典,110
游俠,徐陵劉生殊倜儻，任俠遍京華。戚里驚鳴筑，平陽吹怨笳。俗儒排左氏，新室忌漢家。高才被擯壓，自古共憐嗟。,GJTS-XXD,古今圖書集成·學行典,50
篤行,倜儻仗義，景泰閒章恭毅疏諫易儲，逮詔獄刑鞫，由適就選京師，力為周旋，及歸，復留十金併一僕以侍，仍畀僕田四畝恤其家，恭毅南還，先造謝由，而後歸舍，所著有《效顰集》。,GJTS-XXD,古今圖書集成·學行典,81
孝弟,至正閒，興祖父永和與同里吳志仁協謀集義保境。一日，志仁以私憤殺之，興祖年十三，食息不寧，誓不復讎不娶，用心窺伺志仁出入者七年，始克殺之。洪武初，方娶妻，娶三年卒，從弟可達建祠祀之。事母至孝，母歿，廬墓側有馴虎烏巢之瑞，事聞旌其門，更徵之不起。歐陽元盧摯有詩美之，有孝行，當天旱井竭，親思水莫能得，樞對井號泣，須臾泉出，清洌馨香，人以為孝感所致。至正閒，淮兵入境，父被擒，省持木杖追之，擊死數人，父脫，省竟鬥死。,GJTS-XXD,古今圖書集成·學行典,205
孝弟,陸良，父患癥疾，百計求療。母蔡寒月病痰思食西瓜，良遍走得之，痰頓愈。後刲股救母，復延三年。撫愛其弟甚至。人稱孝友。有徐覽亦刲股救親。邑侯旌之。,GJTS-XXD,古今圖書集成·學行典,71
孝友,繼母年老，無終養例。康熙庚戌，浙撫范承謨疏言，知縣丁世淳以繼母劉氏年老，呈請終養，吏部議駁，奉特旨允行。自是而有繼母、生母者，皆許終養矣。,WIKI,清稗類鈔,69
學問,唐順之體仁與吾別且三年知工夫，當更有入細處。至於世路利鈍一切不足道也。吾數年來日用操鍊中，頗見古人學問頭腦四十年散亂，精神儘從收拾。自此發憤努力或可不負此生耳。學問雖是人人本分事，然非豪傑，不能志。非刻苦不能成。當世學者悠悠只是說好看話，做好看事，過卻一生，到底終無結果。可時時將忘食忘寢，舊案參對便見得。吾人今日工夫較古人疏密，何如也。如雞抱卵，如龍養珠，仙家煉幻形者猶然。況人為真性命者乎。便閒聊此致愛助之意，容相約過，毗陵一相切磋也。,GJTS-XXD,古今圖書集成·學行典,220
孝弟,母病且死，忽思鹿肉，鍔割股代進，母遂愈，延壽九年而喪，守柩三年，有司表之，直指王公尚志匾額之曰：克誦蓼莪。,GJTS-XXD,古今圖書集成·學行典,53
孝弟,九歲喪母，泣血三年，幾至滅性。每至忌日，則悲啼至旬。繼母卜氏遇之無道，恆以蒲穰及敗麻頭與延貯衣。其姑聞而問之，延知而不言，事母彌謹。卜氏嘗盛冬思生魚，敕延求而不獲，杖之流血。延尋汾叩凌而哭，忽有一魚長五尺，踊出水上，延取以進母。卜氏食之，積日不盡，於是心悟，撫延如己生。延事親色養，夏則扇枕席，冬則以身溫被，隆冬盛寒，體無全衣，而親極滋味。晝則傭賃，夜則讀書，遂究覽經史，皆通大義。州郡禮辟，貪供養不起。父母終後，廬於墓側，非其蠶不衣，非其耕不食。屬天下喪亂，隨劉元海遷於平陽，農蠶之暇，訓誘宗族，侃侃不。家牛生一犢，他人認之，延牽而授與，初無吝色。其人後自知妄認，送犢還延，叩頭謝罪，延仍以與之，不復取也。年六十，方仕於劉聰，稍遷尚書左丞，至金紫光祿大夫。聰死後，靳準將作亂，謀之於延，延不從。準既誅劉氏，自號漢大王，以延為左光祿大夫，延又大罵不受，準遂殺之。,GJTS-XXD,古今圖書集成·學行典,381
孝弟,家居務醇謹。事親以孝聞。父背患癰，百計攻治，寢食俱廢，醫誡曰：人指甲毒。毋使侵膚。乃以口吮膿血者月餘。父藉以痊。里人失火，相距僅二十舍。母病驚悸，昂負母遠避。火將及其屋，遂熄。人咸謂孝感所致。,GJTS-XXD,古今圖書集成·學行典,96
飾邪,當魏之方明立辟、從憲令行之時，有功者必賞，有罪者必誅，強匡天下，威行四鄰；及法慢，妄予，而國日削矣。當趙之方明國律、從大軍之時，人眾兵強，辟地齊、燕；及國律慢，用者弱，而國日削矣。,CTEXT,韓非子 ,90
性,如昆蟲草木，未嘗不順其性，如取之以時，用之有節：當春生時不殀夭，不覆巢，不殺胎；草木零落，然後入山林；獺祭魚，然後虞人入澤梁；豺祭獸，然後田獵。所以能使萬物各得其所者，惟是先知得天地本來生生之意。伊川性即理也四字，顛撲不破，實自己上見得出來。其後諸公只聽得便說將去，實不曾就己上見得，故多有差處。問：明道言：今人說性，多是說繼之者善，如孟子言性善是也。此莫是說性之本體不可言，凡言性者，只是說性之流出處，如孟子言乃若其情，則可以為善矣之類否。先生點頭。後江西一學者問此。先生答書云：易大傳言繼善，是指未生之前；孟子言性善，是指已生之後。是夕，復語文蔚曰：今日答書，覺得未是。文蔚曰：莫是易言繼善，是說天道流行處；孟子言性善，是說人性流出處。易與孟子就天人分上各以流出處言，明道則假彼以明此耳，非如先生未生、已生之云。人性無不善。雖桀紂之為窮凶極惡，也知此事是惡。但是我要恁地做不奈何，便是人欲奪了。先生問：性如何是道之形體。淳曰,GJTS-XXD,古今圖書集成·學行典,414
文學,謝安年少時，請阮光祿道白馬論。為論以示謝，于時謝不即解阮語，重相咨盡。阮乃歎曰：「非但能言人不可得，正索解人亦不可得！」,CTEXT,世說新語 ,60
篤行,王榮，咸淳進士，玨之父也。起家刀筆陰行善務，以全活人為念，嘗置一瓦罌于臥處，每行一陰德事則投一錢，滿則更置之。初無子，一夕夢人以兩玉為謝，因生子名玨，見《忠義傳》。貞祐中大亂，男女被執得脫者，忠咸與衣食，仍給資斧遣歸，受惠者莫不感激之。,GJTS-XXD,古今圖書集成·學行典,118
孝弟,幼失怙，恃鞠於伯氏德春。元末，遇賊欲殺德春，則文抱持號泣求以身代，賊感其義，兩釋之。洪武閒，夢神告曰：天賜汝金，助汝不給。已而，果獲金數十錠。後以子鑑貴贈右副都御史。,GJTS-XXD,古今圖書集成·學行典,83
學問,熹自頃寓書之後，南來擾擾未能嗣音至於懷仰德義。則無日而不勤也。乃蒙不忘專人枉教此意厚矣。何感如之垂諭詩說，向見二君能道梗概大指略同意，其必有成編故以為請。今承語及乃知《爾雅》、《蟲魚》決非磊落人之所宜注也。唐突負愧如何可言誨示之勤，尢荷不鄙，然嘗謂人之為學。若從平實地上循序加功，則其目前雖未見日計之益，而積累工夫漸見端緒，自然不假用意裝點，不待用力支撐而聖賢之心，義理之實必皆有以見其確然，而不可易者至於講論之際，心即是口，口即是心。豈容別生計較依違遷就以為諧俗自便之計耶。今人為學既已過高，而傷巧是以其說常至於依違遷就。而無所分別蓋其胸中，未能無。芥之，疑有以致然非獨以避咎之。故而後詭於詞也。若熹之愚自，信已篤向來之辯，雖至於遭讒取辱然，至於今日此心耿耿猶恨其言之。未盡，不足以暢彼此之懷，合異同之趣而不敢以為悔也。不識高明何以教之，惟盡言無隱使得反復其說千萬幸甚。老病幽憂死亡無日念此一大事，非一人私說，一朝淺計而終無面寫之期。是以冒致愚悃鄉風引領不勝馳情。,GJTS-XXD,古今圖書集成·學行典,433
救邊,是夫危者易傾，疑者易化。今虜新擅邊地，未敢自安，易震蕩也。百姓新離舊懷，思慕未衰，易將厲也。誠宜因此遣大將誅討，迫脅離逖破壞之。如寬假日月，蓄積富貴，各懷安固之後，則難動矣。《周書》曰：「凡彼聖人必趨時。」是故戰守之策，不可不早定也。,CTEXT,潛夫論 ,117
聖門諸賢,宓子蹴然曰：今茲無麥，明年可樹，若使不耕者穫，是使民樂有寇，且得單父一歲之麥，於魯不加彊，喪之不加弱，若使民有自取之心，其創必數世不息。季孫聞之，赧然而愧曰：地若可入，吾豈忍見宓子哉。三年，孔子使巫馬期遠觀政焉。巫馬期陰免衣，衣敝裘，入單父界，見漁者得魚輒舍之。巫馬期問焉，曰：凡漁者為得，何以得魚即舍之。漁者曰：魚之大者名為，吾大夫愛之，其小者名為。吾大夫欲長之，是以得二者，輒舍之。巫馬期返，以告孔子曰：宓子之德，至使民闇行，若有嚴刑於旁，敢問宓子何行而得於是。孔子曰：吾嘗與之言曰：誠於此者形乎彼。宓子行此術於單父也。按《闕里志》：宓不齊，唐贈單父伯，宋進單父侯。,GJTS-XXD,古今圖書集成·學行典,285
志道,嘉靖四十一年成進士，授南京工部主事，就改吏部。已，調北部。尚書楊博惡孚遠講學，會大計京朝官，黜浙人幾半，博鄉山西無一焉。孚遠有後言，博不悅，孚遠遂移疾去。隆慶初，高拱薦起考功主事，出為廣東僉事，招大盜李茂、許俊美，擒倭黨七十餘輩以降，錄功，賚銀幣。旋移福建。神宗立，拱罷政，張居正議逐拱黨，復大計京官。王篆為考功，誣孚遠黨拱，摘兩淮鹽運判官。歷兵部郎中，出知建昌府，暇輒集諸生講學，引貢士鄧元錫、劉元卿為友。尋以給事中鄒元標薦,GJTS-XXD,古今圖書集成·學行典,213
量力,公用射隼於高墉之上，獲之，無不利。子曰：隼者禽也。弓矢者器也。射之者人也。君子藏器於身，待時而動，何不利之有，動而不括，是以出而有獲，語成器而動者也。漢上朱氏曰：藏可用之器待可為之時，動無結礙，出則有獲，唯乘屈信之理而其用利者能之。,GJTS-XXD,古今圖書集成·學行典,116
志道,幼志高遠，舉鄉試不忍離，親父強之，成進士，除刑部主事，累官福建按察司副使。會與兄弟同官并致仕，囊橐蕭然布袍革舄者四十五年。治六經，尤精《詩》、《易》，所著有《諸議》、《諸說》，而其要以社學社倉為王道首務云。,GJTS-XXD,古今圖書集成·學行典,103
情感,同、光間，某邑富室蘇姓，為其子慧官授室。禮成，客散，入洞房，慧官輾轉不成寐。忽聞闥外有狺狺聲，且以爪爬門甚急，潛下榻，趿履拔關出。門啟，有巨獒，質黃而雜以黑章，見慧官，人立而啼。急擊以梃，獒狂吼，撲慧官倒地。慧官以下榻匆遽，未及衷衵衣，獒遂嚙其勢，血溢如水，顛撲移時，遂斃。,WIKI,清稗類鈔,137
游俠,而趙相虞卿棄國捐君，以周窮交魏齊之厄；信陵無忌竊符矯命，戮將專師，以赴平原之急：皆以取重諸侯，顯名天下。搤掔而游談者，以四豪為稱首。於是背公死黨之議成，守職奉上之義廢矣。及至漢興，禁罔疏闊，未之匡改也。是故代相陳豨從車千乘，而吳濞、淮南皆招賓客千數。外戚大臣魏其、武安之屬競逐於京師，布衣游俠劇孟、郭解之徒馳騖於閭閻，權行州域，力折公侯。眾庶榮其名跡，覬而慕之。雖其陷於刑辟，自與殺身成名，若季路、仇牧，死而不悔也。故曾子曰：上失其道，民散久矣。非明王在上，視之以好惡,GJTS-XXD,古今圖書集成·學行典,234
厚德,魯肅簡公勁正不徇愛憎，出於天性。素與曹襄悼不協。天聖中，因議茶法，曹力擠肅簡，因得罪去。賴上察其情，寢前命，止從罰俸。獨三司使李谘奪職謫洪州。及肅簡病，有人密報肅簡，但云：“今日有佳事。”魯聞之，顧婿張昷之曰：“此必曹利用去也。”試往偵之，果襄悼謫隨州。肅簡曰：“得上殿乎？”張曰：“已差人押出門矣。”魯大驚曰：“諸公誤也。利用何罪至此？進退大臣，豈宜如此之遽？利用在樞密院，盡忠於朝廷，但素不學問，倔強不識好惡耳。此外無大過也。”嗟惋久之，遽覺氣塞。急召醫視之，曰：“此必有大不如意事動其氣。脈已絕，不可復治。”是夕薨。李谘在洪州，聞肅簡薨。有詩曰：“空令抱恨歸泉壤，不見崇山謫去時。”蓋未知肅簡臨終之言也。王武恭公自樞密使謫知隨州，孔道輔所論也。道輔死，或有告武恭：“害公者死矣。”武恭愀然出涕曰：“可惜朝廷又喪一直臣。”,WIKI,宋稗類鈔,363
孝弟,父死，斂骨南歸。舟過揚子江，蛟龍戲舟，舟人恐，棄骨于江道。修悲憤赴水死。其妻聞之亦守節終身。泰和劉訥嘗作孝子詩傳其事，云：天涯歸骨阻蛟鼉，風雨號天赤骨多。魚腹自甘應殉葬，髧毛之死敢移他。百年春去花如霧，每夜潮來月似梭。采遍諸蘋無過鴈，憑將清露酹江波。垂髫隨父候選京師，遂流寓焉。父病，割股以療。父亡，家資盡分諸弟而己不取。一日父因病仆地，蕃亦臥病，力起扶之，因傷五內，繼日而卒，可謂死孝矣。鄭元亨，字易乾，割股救父不使人知，邑侯旌匾曰孝行可嘉。,GJTS-XXD,古今圖書集成·學行典,222
明闇,夫堯、舜之治，闢四門，明四目，達四聰，是以天下輻湊而聖無不昭；故共、鯀之徒弗能塞也，靖言庸回弗能惑也。秦之二世，務隱藏己，而斷百僚，隔捐疏賤而信趙高，是以聽塞於貴重之臣，明蔽於驕妬之人，故天下潰叛，弗得聞也。皆高所殺，莫敢言之。周章至戲乃始駭，閻樂進勸乃後悔，不亦晚矣！故人兼聽納下，則貴臣不得誣，而遠人不得欺也；慢賤信貴，則朝廷讜言無以至，而潔士奉身伏罪於野矣。,CTEXT,潛夫論 ,182
喪祭,孫次穀，名偉男，虞城人。性敦厚，治家勤儉，尤重祀先之儀。每舉必齋戒，夙興，襄事惟謹，朔望必跪奠進香。雖身在異鄉，值風雪，屆期亦必至也。,WIKI,清稗類鈔,67
致知,程子曰：致知則有知，有知則能擇。知者，吾之所固有然。不致則不能得之，而致之必有道。故曰：致知在格物。問人之學，非原有差只為不知之。故遂流於不識不知，如何持守。曰：且未說到持守。持守甚事須先在致知，致知盡知也。窮理格物，便是致知。問今有志於學而知識，蒙蔽力不能勝其任則如之何。曰：致知則明，明則無不勝。其任者，在勉強而已。問學者，多流於釋氏之說，何也。曰：不致知也。知之既至孰得而移之，知玉之為寶則人不能以石亂之矣。知醴之為甘則人不能以蘗亂之矣。知聖人之為大中至正則釋氏不能以說惑之矣。無物無理，惟格物可以盡理。人要明理若止一物上明之，亦未濟事須是集眾理，然後脫然自有悟處。閱天下之事至於無可疑，亦足樂矣。,GJTS-XXD,古今圖書集成·學行典,302
知行,熹忽被改除之，命來日當往奏事，倘得遂瞻玉陛不敢愛身以為朋友，羞但恐疏拙，不能有以感動上意耳。致知力行論其先後，固當以致知為先，然論其輕重則當以力行為重，昨告擇之正為徒能知之，言之而不能行者，設耳於理固無大害也。,GJTS-XXD,古今圖書集成·學行典,105
篤行,黃友璋，遊逆旅中，見臥席下有物，封識甚固，啟視之，白金三十兩，乃留旅中不去以俟遺者。薄暮有老翁拊膺慟哭而至，璋叩得其實，出諸懷中曰：某守此以待夕矣。其人拜泣，請剖分之，笑曰：舍其全而取其半，何居不顧去。,GJTS-XXD,古今圖書集成·學行典,101
孤憤,凡法術之難行也，不獨萬乘，千乘亦然。人主之左右不必智也，人主於人有所智而聽之，因與左右論其言，是與愚人論智也。人主之左右不必賢也，人主於人有所賢而禮之，因與左右論其行，是與不肖論賢也。智者決策於愚人，賢士程行於不肖，則賢智之士羞而人主之論悖矣。人臣之欲得官者，其修士且以精絜固身，其智士且以治辯進業。其修士不能以貨賂事人，恃其精潔，而更不能以枉法為治，則修智之士，不事左右，不聽請謁矣。人主之左右，行非伯夷也，求索不得，貨賂不至，則精辯之功息，而毀誣之言起矣。治辯之功制於近習，精潔之行決於毀譽，則修智之吏廢，則人主之明塞矣。不以功伐決智行，不以參伍審罪過，而聽左右近習之言，則無能之士在廷，而愚污之吏處官矣。,CTEXT,韓非子 ,305
情感,中秋，金赴戚串家祝嘏，蓋即假寓於曾居納姓之大宅者，堂懸夾竹桃畫幀，初以為毛筆畫也，視款識，題曰「綠陰深處暈紅霞，翠袖翩翩捲絳紗。杜宇一聲春去也，不知是竹是桃花。西蜀鳳珠女史針繪。」始知為五采絲織銀紗而成者，工麗絕倫。問鳳珠何人，以鄰女對。問此鄰女何為者，亦不甚了了。問可得而沽之否，曰：「女固以針黹為活者也。」金即挾金往訪，老嫗應門，耳聾多歧語，與女隔簾論值，半面初窺，不意即彼此入夢之人也。金乃,WIKI,清稗類鈔,198
謙讓,大司徒以陽禮教讓，則民不爭。鄭鍔曰：陽禮鄉飲酒之禮也。以遜為主設賓，主以象天地立，三賓以象三光三揖而後至，階三遜而後升遜之三也。象月之三日而成魄也。所以致尊遜也。彼知是禮，尊其所遜之人，安敢有爭競之心哉。,GJTS-XXD,古今圖書集成·學行典,102
博識,《左傳》：晉使子貢謂鄭人曰：「君有楚命，亦不使一介行李，告於寡人。」注：「行李謂行人也。」今人乃謂行李為行裝，非也。,WIKI,宋稗類鈔,58
豪侈,至則日以片紙至肆中取銀錢，無饜足。主者或靳之，輒怒曰：「此吾家物，何預乃公事！」使所善倡家自至肆中恣所取，主者大懼，皆以書白翁。翁自度不能要束其子弟，乃曰：「今吾悉閉諸肆，彼無所取，則已矣。」為書徧告諸肆，使同日而閉。已而肆中之客皆大譁曰：「主人所不足者非財也，何為悉罷？為肆主人自為計，則得矣，如吾曹何！」翁聞之，曰：「誠如公等言。」乃命自筦事者以下悉有所贈，筦事者或與之千金，或二千金，視肆之大小，自是遞降，至廝役扈養皆有之，最下亦與錢十萬。,WIKI,清稗類鈔,223
當染,非獨染絲然也，國亦有染。舜染於許由、伯陽，禹染於皋陶、伯益，湯染於伊尹、仲虺，武王染於太公望、周公旦，此四王者所染當，故王天下，立為天子，功名蔽天地，舉天下之仁義顯人必稱此四王者。,CTEXT,呂氏春秋 ,90
讒險,蔡元長始以紹述兩字，劫持上下，擅權久之。知公論之不可久鬱也，宣和間，始令其子招致習為元祐學者。是以楊中立、洪玉父諸人，皆官於中都。又使其門下客著《西清詩話》以載蘇黃語，亦欲為他日張本耳。終之禍起朔方，其謀徒巧，亦何益哉？,WIKI,宋稗類鈔,110
爵祿,或問：「古之君子貴爵祿歟？」曰：「然。諸子之書稱爵祿，非貴也。資財、非富也。」「何謂乎？」曰：「彼遭世之亂，見小人富貴而有是言。非古也。古之制爵祿也，爵以居有德，祿以養有功。功大者祿厚，德遠者爵尊；功小者其祿薄，德近者其爵卑。是故觀其爵，則別其人之德也。見其祿，則知其人之功也。不待問之。古之君子貴爵祿者，蓋以此也。非以黼黻華乎其身，芻豢之適於其口也。非以美色悅乎其目，鐘鼓之樂乎其耳也。孔子曰：『邦有道，貧且賤焉，恥也。』明王在上，序爵班祿而不以逮也。君子以為至羞，何賤之有乎？先王將建諸侯而錫爵祿也，必於清廟之中，陳金石之樂，宴賜之禮，宗人擯相，內史作策也。其《頌》曰：『文王既勤止，我應受之。敷時繹思：我徂維求定，時周之命。於繹思！』由此觀之，爵祿者、先王之所重也，非所輕也。故《書》曰：『無曠庶官，天工，人其代之。』,CTEXT,中論 ,362
篤行,馬福，性純篤，有古風。家居孝友，內外無間言。時出遊，值風雪，避于郊外之僻地，值少婦反挑之。福厲言以拒，遂遁去。郡守聞而喜曰：有是哉。魯男子也。會本州營建學宮，福竭貲倡眾助銀三十兩，郡守嘉之。金尚忠，溫雅真誠，力行孝友，兼拯困甦貧，捐貲焚券，每至數百金不計償，舉賓飲。子引蕃樂施好義，避亂入山，稱隱君子。,GJTS-XXD,古今圖書集成·學行典,151
潛歎,夫在位者之好蔽賢而務進黨也，自古而然。昔唐堯之大聖也，聰明宣昭；虞舜之大聖也，德音發聞。堯為天子，求索賢人，訪於群后，群后不肯薦舜而反稱共、鯀之徒，賴堯之聖，後乃舉舜而放四子。夫以古聖之質也，堯聰之明也，舜德之彰也，君明不可欺，德彰不可蔽也。質鮮為佞，而位者尚直若彼。今夫列士之行，其不及堯、舜乎達矣，而俗之荒唐，世法滋彰。然則求賢之君，哀民之士，其相合也，亦必不幾矣。文王游畋，遇姜尚于渭濱，察言觀志，而見其心，不諮左右，不諏群臣，遂載反歸，委之以政，用能造周。故堯參鄉黨以得舜，文王參己以得呂尚，豈若殷辛、秦政，既得賢人，反決滯於讎，誅殺正直，而進任姦臣之黨哉？,CTEXT,潛夫論 ,283
性,情之品有上、中、下三，其所以為情者七，曰喜、曰怒、曰哀、曰懼、曰愛、曰惡、曰欲，上焉者之於七也，動而處其中；中焉者之於七也，有所甚，有所亡，然而求合其中者也；下焉者之於七也，亡與甚直情而行者也。情之於性，視其品。孟子之言性曰：人之性善。荀子之言性曰：人之性惡，揚子之言性曰：人之性善惡混。夫始善而進惡，與始惡而進善，與始也混而今也善惡皆舉其中，而遺其上下者也。得其一而失其二者也。叔魚之生也，其母視之，知其必以賄死，楊食我之生也。叔向之母，聞其號也，知必滅其宗，越椒之生也。子文以為大戚，知若敖氏之鬼不食也。人之,GJTS-XXD,古今圖書集成·學行典,256
是非,只是理會箇是與不是，便了。又曰：是，便是理。凡事只去看箇是非。假如今日做得一件事，自心安而無疑，便是是處；一事自不信，便是非處。閒居無事，且試自思之。其行事有於所當是而非，當非而是，當好而惡，當惡而好，自察而知之，亦是工夫。學者工夫只求一箇是。天下之理，不過是與非兩端而已。從其是則為善，徇其非則為惡。事親須是孝，不然，則非事親之道。凡事皆用審箇是非，擇其是而行之。聖人教人，諄諄不已，只是發明此理。十五志學，所志只在此；三十而立，所立只在此；四十而不惑，又不是別有一般道理，只是見得明，行得到。為賢為聖，皆只在此。聖人恐人未悟，故如此說，又如彼說；這裏既說，那裏又說，學者可不知所擇哉。今讀書而不能盡知其理，只是心粗意廣。凡解說文義，須是虛心玩索。聖人言語，義理該貫，如絲髮相通，若只認大綱看過，何緣見得精微出來。所以失聖人之意也。,GJTS-XXD,古今圖書集成·學行典,367
賞譽,王大將軍與元皇表云：「舒風概簡正，允作雅人，自多於邃。最是臣少所知拔。中間夷甫、澄見語：『卿知處明、茂弘。茂弘已有令名，真副卿清論；處明親疏無知之者，吾常以卿言為意，殊未有得，恐已悔之？』臣慨然曰：『君以此試，頃來始乃有稱之者。』言常人正自患知之使過，不知使負實。」周侯於荊州敗績，還，未得用。王丞相與人書曰：「雅流弘器，何可得遺？」時人欲題目高坐而未能。桓廷尉以問周侯，周侯曰：「可謂卓朗。」桓公曰：「精神淵箸。」王大將軍稱其兒云：「其神候似欲可。」卞令目叔向：「朗朗如百間屋。」,CTEXT,世說新語 ,241
詩話,范石湖詩云：「朝霞不出門，暮霞行千里。今晨日未出，曉氛散如綺。心疑雨再作，眼轉雲四起。我豈知天道，吳儂諺云爾。古來占滂沱，說者類恢詭。飛雲走群羊，停雲浴三稀。月當天畢宿，風自少女起。爛石燒成香，汗礎潤如洗。逐婦鳩能拙，穴居狸有智。蜉蝣強知時，蜥蜴與聞計。垤鳴東山鸛，堂審南柯蟻。或加陰石鞭，或議陽門閉。或云逢庚變，或自換甲始。刑鵝與象龍，聚訟非一理。不如老農諺，影響捷於鬼。哦詩敢誇博，聊用醒午睡。」此詩引用占雨事甚詳可喜。諺有云：「日出早，雨淋腦。日出晏，曬殺雁。」又云：「月如懸弓，少雨多風。月如仰瓦，不求自下。」二說尚遺，為增補二句云：「日占出海時，月驗仰瓦體,WIKI,宋稗類鈔,283
察微,使治亂存亡若高山之與深谿，若白堊之與黑漆，則無所用智，雖愚猶可矣。且治亂存亡則不然，如可知、如可不知，如可見、如可不見。故智士賢者相與積心愁慮以求之，猶尚有管叔、蔡叔之事與東夷八國不聽之謀。故治亂存亡，其始若秋毫。察其秋毫，則大物不過矣。,CTEXT,呂氏春秋 ,119
聖門諸賢,則龍無以教矣，今龍為無以教，而乃學於龍，不亦悖乎。且夫學於龍者，以智與學不逮也。今教龍去白馬非白馬，是先教也。而後師之，不可也。先生之所教龍者，似齊王之問尹文也。齊王曰：寡人甚好士而齊國無士。尹文曰：今有人於此，事君則忠，事親則孝，交友則信，處鄉則順，有此四行者，可謂士乎。王曰：善，是真吾所謂士者也。尹文曰：王得此人，肯以為臣乎。王曰：所願不可得也。尹文曰：使此人於廣庭大眾之中，見侮而不敢鬥，王將以為臣乎。王曰：夫士也見侮而不鬥，是辱則寡人不以為臣矣。尹文曰：雖見侮而不鬥是未失所以為士也。然王不以為臣，則鄉所謂士者乃非士乎。夫王之令，殺人者死，傷人者刑，民有畏王令故見侮終不敢鬥，是全王之法也。而王不以為臣，是罰之也。且王以不敢鬥為辱，必以敢鬥為榮，是王之所賞，吏之所罰也。上之所是，法之所非也。賞罰是非相與曲謬，雖十黃帝固所不能治也。齊王無以應。且白馬非白馬者,GJTS-XXD,古今圖書集成·學行典,384
中和,子曰：龍德而正中者也。正中不潛而未躍之時也。西山真氏曰：《易》以二五為中，故九二曰龍德正中，九五曰飛龍在天，皆以得中故也。初則勿用，三則危，四則或上則悔。夫乾天德，聖人之事也，必以中為貴，以不中為戒，則天下之至善，豈有過於中者乎。,GJTS-XXD,古今圖書集成·學行典,115
徧用,天下之至柔，馳騁天下之至堅。至柔者，水也。至堅者，金石也。水能貫堅入剛，無所不通。無有入無間。無有謂道也。道無形質，故能出入無間，通神明濟群生也。吾是以知無為之有益。吾見道無為而萬物自化成，是以知無為之有益於人也。不言之教，法道不言，師之以身。無為之益，法道無為，治身則有益於精神，治國則有益於萬民，不勞煩也。天下希及之。天下，人主也。希能有及道無為之治身治國也。,CTEXT,老子河上公章句 ,182
貞烈,蔡慧奴，黃巖人，礎女，黃嘉文妻也。美姿容，知書史。生子女各一，俱幼。康熙甲寅，耿精忠叛於閩，陷黃巖，圍台州，軍於城之南。定海將軍固山貝子統大兵駐郡城，阻江而陣。乙卯秋，貝子潛遣師自黃之西茅坪涼棚半山嶺而進，截賊之後，賊遁。凡大兵所過諸鄉，咸以其民附賊，悉俘焉。慧奴及子女，為駐防杭州滿帥所獲。帥年邁，有子未婚，瞰慧奴端莊秀麗，冀為子媳，善待之。越月，遣卒赴杭，迎其子至台成禮。其子將至，時九月望前一日，帥語慧奴曰：「翼日為汝團圓日，知之乎？」慧奴初不解，徐驚曰：「得毋迫我乎？」既而帥子至，慧奴覺之，夜半私謂其女曰：「吾忍死須臾，為汝也，今不能為汝計矣。弟尚幼，汝善撫之。」言畢，遂竊帥壁間所掛佩刀，自刎而死。帥大怒，既悔且媿，投其尸於江，挈其子女歸於杭州滿城。,WIKI,清稗類鈔,331
喪祭,其新式男訃文如下：某某侍奉無狀，痛遭先考某某府君諱某某，慟於某年某月某日某時，以某病卒於正寢。距生於某年某月某日某時，享壽幾十有幾歲。某某親視含殮，即日成服。定於某月某日下午幾時至幾時，在家設奠。哀此訃聞。孤子某某謹啟。若在外病故，即於「正寢」上添「某寓」二字。晚近訃文，於「孤子」之下，以有服之直系、旁系親屬，仍照舊例一一載明者。且有以女、媳、孫女、孫媳、曾孫女、曾孫媳、玄孫女、玄孫媳列於同輩男子之後者。各人名下，或泣血匍匐，或泣鞠躬，或抆淚鞠躬，或拭淚鞠躬，均酌其輕重而定之。,WIKI,清稗類鈔,241
篤行,讀書多妙解，補增生再困棘闈年甫三旬，遂棄青衿不復顧，事父母竭力承志，務得歡心。及歿，儀節悉傚家禮。又立祠肖遺像，并肖己像侍側，如事生儀。歲時，率子姪瞻拜，立責善簿朔朢，分別登記。其序略曰：父子之閒，不責善子輿氏，蓋激於父之愎，諫子之非，類者言之中才之養。幾諫之，事亦何莫非善用其責善者。有子八人，二登甲，一登科，一明經，一食餼。餘青衿皆莫不痛自砥礪，居為良士，出為名臣，庭訓力也。中遭家難，鴈行為讎所螫木，毅然禦侮不憚，跋涉千里，拯出于危者三人。平生自矢以不居閒，不放債，不攻煤井三事，守之終身。里人貸粟，值歲歉，焚券可數百緡。晚號黃髮翁，著有《黃髮翁集》，行于世。,GJTS-XXD,古今圖書集成·學行典,283
篤行,平嚴氣正性，望之可畏而即之謙恭，虛己常若不足，居家言笑不苟，讀書必盥，然後展卷，即晏處一室亦必衣冠危坐，訓諸子弟及諸從遊者曰：程純公教上，蔡以靜坐，此是鈍根人初入門處，即主一無適之旨也。寒暑惟手性理一編，晚歲尢精《易》學。子應聘婦，翁大司馬汪道亨出撫宣大。時昇與酒言別，餚蔬一如平。昔極似皇甫謐之視梁柳，且語多規箴，不涉一諛詞，道亨謝教曰：吾始微，時奉寅陽為執友。及通籍三十年以來，未有如先生之告我以善者。先生真古人也。其交友直諒又如此。晚年以恩例授訓導。,GJTS-XXD,古今圖書集成·學行典,228
賢明,周南之妻者，周南大夫之妻也。大夫受命，平治水土。過時不來，妻恐其懈於王事，蓋與其鄰人陳素所與大夫言：「國家多難，惟勉強之，無有譴怒，遺父母憂。昔舜耕於歷山，漁於雷澤，陶於河濱。非舜之事，而舜為之者，為養父母也。家貧親老，不擇官而仕。親操井臼，不擇妻而娶。故父母在，當與時小同，無虧大義，不罹患害而已。夫鳳凰不離於蔚羅，麒麟不入於陷崕，蛟龍不及於枯澤。鳥獸之智，猶知避害，而況於人乎！生於亂世，不得道理，而迫於暴虐，不得行義，然而仕者，為父母在故也。乃作《詩》曰：『魴魚赬尾，王室如毀，雖則如毀，父母孔邇。』蓋不得已也。」君子以是知周南之妻而能匡夫也。頌曰：周大夫妻，夫出治土，維戒無怠，勉為父母，凡事遠周，之在，作詩魴魚，以敕君子。女宗者，宋鮑蘇之妻也。養姑甚謹。,CTEXT,列女傳 ,332
技勇,有魯某者，拳師也，自言力能舉鼎，精拳術，門徒百餘人，趙與焉。一日，趙復以細故撻其妻，妻善走，捷於猿猱，俄越窗遁。趙追之急，妻側身自後推其背，趙仆地。妻入室闔戶，趙自地躍起，始以石撾戶，不得入。繼思己為魯之高足弟子，拳技獨有心得，不意為弱女子跌踣，且慚且怯，反身出外，走訴於師。魯問曰：「汝妻平日曾習拳藝乎？」趙曰：「否，否，操井臼而已，未從事也。」魯大笑曰：「然則汝自失足耳，何怯為？」趙曰：「弟子亟返家，欲消此一踣之恥，敢乞師臨舍，脫有失敗，仗師援手，可乎？」魯曰：「可。」於是率徒十餘人造其室，門啟，其妻立於閾。趙盛氣欲擊之，恐弗敵，不敢舉手，逡巡復卻。其妻舉目見魯，怒曰：「若何預人家事，豈以拳教師嚇人乎？」魯聞言，忿然作色，罵曰：「婢子無狀，敢在太歲頭上動土耶？」奔之，合雙拳搏女面，女躡銳屣踢其膝，魯跌丈餘，仰臥堦下，徒急舁而去。入其室，目左右顧，問無外人否，其徒曰：「無有。」大號曰：「痛甚痛甚。」速覓藥敷傷處。繼又痛，顧曰：「吾虞其手而不虞其足也，偶敗耳。」,WIKI,清稗類鈔,436
動靜,曰：蒙養正者也，吾觀天文其中有程，日明則月晦，日晦則月明，明晦交養，晝夜乃成，吾觀歲功其中有信，陽進則陰退，陽退則陰進，進退交養，寒暑乃順且躁者本於靜也，斯則躁為民，靜為君，以民養君，教化之根，則動養靜之道，斯存，且有者生於無也，斯則無為母有為子，以母養子生成之理，則靜養動之義明矣，所以動之為用在氣，為春在鳥為飛在舟，為楫在弩，為機不有動也，靜將疇依所以靜之為用，在蟲為蟄，在水為止，在門為鍵,GJTS-XXD,古今圖書集成·學行典,197
孝弟,其祖喪明三年，元恆憂泣，晝夜讀佛經，禮拜以祈福祐。後讀《藥師經》，見盲者得視之言，遂請七僧，然七燈，七日七夜，轉《藥師經》行道。每言：天人師乎。元為孫不孝，使祖喪明。今以燈光普施法界，願祖目見明，元求代闇。如此經七日。其夜，夢見一老公，以金錍治其祖目。謂元曰：勿憂悲也，三日之後，汝祖目必差。元於夢中喜躍，遂即驚覺，乃遍告家人。居三日，祖果目明。其後祖臥疾再周，元恆隨祖所食多少，衣冠不解，旦夕扶侍。及祖歿，號踊，絕而復蘇。復喪其父，水漿不入口三日。鄉里咸歎異之。縣博士楊軌等二百餘人上其狀，有詔表其門閭。棠祖伯貴，魏宣武時官至魯郡守。有孝行，居父喪，哀慼過禮，遂以毀卒。宣武嘉之，贈勃海相。,GJTS-XXD,古今圖書集成·學行典,296
諫諍,尹閣學壯圖，雲南蒙化人，久任部曹，洊至內閣學士。時和珅專擅於內，福文襄豪縱於外，督撫習為奢侈，庫藏空虛，民業凋敝，尹上疏彈之，高宗為動容。和忌之，請即命尹馳驛，普察各省府庫虧空，而令侍郎慶成監之。慶固貪酷，每至省會，不急盤查，而先遊讌。尹惟終日枯坐館舍，舉動輒掣肘，待庫藏揶移滿數，然後啟之，枰對初無虧絀。慶劾尹妄言，降主事。尹即告終養，當草疏夜，秉燭危坐，竟夕鈔錄。弟英圖屢闚其戶，尹笑曰：「汝不必代兄憂，余之頭，早懸都市矣。汝代養老親可也。」仁宗即位，召人都，溫諭至再，加給事中銜。以親老，命乘傳歸，復給奏摺匣鑰，命遇事條奏。久之，乃卒。,WIKI,清稗類鈔,271
異寶,五員亡，荊急求之，登太行而望鄭曰：「蓋是國也，地險而民多知，其主俗主也，不足與舉。」去鄭而之許，見許公而問所之。許公不應，東南嚮而唾。五員載拜受賜曰：「知所之矣。」因如吳。過於荊，至江上，欲涉，見一丈人，刺小船，方將漁，從而請焉。丈人度之，絕江，問其名族，則不肯告，解其劍以予丈人，曰：「此千金之劍也，願獻之丈人。」丈人不肯受曰：「荊國之法，得五員者，爵執圭，祿萬檐，金千鎰。昔者子胥過，吾猶不取，今我何以子之千金劍為乎？」五員過於吳，使人求之江上則不能得也，每食必祭之，祝曰：「江上之丈人！天地至大矣，至眾矣，將奚不有為也？而無以為。為矣而無以為之。名不可得而聞，身不可得而見，其惟江上之丈人乎？」,CTEXT,呂氏春秋 ,300
孝弟,王弟兒丘念一王德先何伯四按《溧陽縣志》：王弟兒，丘念一、王德先、何伯四、俱割股割肝，孝子在慶元嘉定之閒，縣官例給米絹，旌賜四人，惟弟兒年十五，為尢難也。割股以療父，疾愈。而復作，又割腹取肝，雜糜進之。嘉定閒旌表。,GJTS-XXD,古今圖書集成·學行典,106
明智,明日，夫人抵石泉縣，石泉民方遷徙，縣令不能止，聞夫人至，公服攀轅，留守城池。越六日，始就興安免身。時典郡興安者。夫人從兄燮堂也。,WIKI,清稗類鈔,64
君道,楚莊王見天不見妖，而地不出孽，則禱於山川曰：「天其忘予歟？」此能求過於天，必不逆諫矣，安不忘危，故能終而成霸功焉。,CTEXT,說苑 ,57
動靜,前人冥冥默默，惟道之域處不違，仁居無悖德，勿欺孩孺衣冠失，則勿慢皁隸語言成隙，深山雖寂，豺狼爾殛，深林雖安，虺蝪爾螫居不必野。惟性之寂止不必廣。惟心之適勿傲乎。名要乎，聘帛勿矯乎，節取乎，祿食躬雖已安，若敵鋒鏑味雖已甘，若含冰蘗成吾淳風，唯靜之力。,GJTS-XXD,古今圖書集成·學行典,124
孝弟,永樂初，徙江南閭右實京師。時和年十九，為庠生，已孤，念長兄督家務，弟稚，固請行籍大興縣，受廛于安定關，招弟之子繪至京師，繼招仲弟之子，紹皆授室，而延師誨之，繪成進士，累官河南布政使，紹成京籍進士，後招仲兄之孫鎰誨之，亦成進士，官兵科給事中，人以篤行稱之。,GJTS-XXD,古今圖書集成·學行典,127
婚姻,蜀有某生，幼聘中表妹為妻。及成童，從塾師讀。他日歸，過其門，見女方推磨。某入，知舅妗俱他出，戲曰：「妹役良苦，我為代之乎，可乎？」女曰：「甚善。」時女已及笄，遂私焉。某素畏舅，自念女脫有孕，舅知之，奈何？別女而出，徘徊中道，遂逃亡，不知所之。越日，師使人探諸其家，家固以為在塾也。使人跡之，無朕兆，而女果孕。久之，腹漸膨脝，母察其有異，詰之，遂吐實，乃使人告某父母。其父母僅此一子，以出亡方隱憂，聞女有孕，大喜，商諸冰人，以禮迎歸，待某歸成禮。,WIKI,清稗類鈔,222
樂府,淮南王，好長生，服藥鍊氣讀仙經，琉璃藥碗牙作盤，金鼎玉匕合神丹，合神丹，賜紫房，紫房綵女弄明璫，朱城九圍外，願逐明月入君懷，入君懷，結君珮，怨君恨君恃君愛。,CTEXT,藝文類聚 ,78
孝弟,父某拜江南行臺監察御史，不以家行，傑獨與母居，盜起汝潁，轉略齊魯境，傑負母匿草閒，母死，倉卒不能具棺，斂聚石葬鄆地西。盜入鄆城，傑伏於墓上，眾欲驅而前脅以白刃，傑大慟曰：母在此，母在此。盜曰：此孝子也。乃舍之，復遺以衣糧，既而邑刳於兵，失墓所在，求之二年，得於榛莽中，故衣尚存，始克遷祔祖塋御史，轉浙西僉憲留江南者八年，遂冒鋒鏑閒走數千里省之，錢唐人咸稱為馬孝子云。,GJTS-XXD,古今圖書集成·學行典,183
志氣,夫物之感人無窮，而人之好惡無節，則是物至而人化物也，人化物也者，滅天理而窮人欲者也。朱子曰：情之好惡，本有自然之節，唯其不自知覺，無所涵養，而大本不立，是以天則不明于內，外物又從而誘之，此所以流濫放逸，而不自知也。苟能于此覺其所以然者，而反躬以求之，則其流庶乎其可制也。不能如是，而唯情是徇，則人欲熾盛，而天理滅息，尚何難之有哉。又君子樂得其道，小人樂得其欲，以道制欲，則樂而不亂，以欲忘道，則惑而不樂。廬陵胡氏曰：以道制欲，《易》所謂窒欲，以欲忘道，《曲禮》所謂從欲。,GJTS-XXD,古今圖書集成·學行典,235
出處,熹昨者再辭恩命，復叨祠祿，幸且杜門無足言者，前書所諭深悉學道，愛人之志。然退藏之計已決，不獲奉以周旋。,GJTS-XXD,古今圖書集成·學行典,51
忠藎,謝家瓄，湖南浏陽富室也。居高村，村故與苗接壤。乾隆乙卯，苗民石三保叛，大掠於浏陽，家瓄盡散其家財數十萬募鄉里壯士禦之，殺三保兵無算，三保深仇之。一日，家瓄率眾守溪口，三保聚悉，兵圍高村，曰：「出家瓄，乃免。」家泰，家瓄族弟也，聞之，挺身出，語村父老曰：「賊必欲得吾兄而後快，不獲吾兄，村人必無幸矣。」徑投三保軍，大罵曰：「我即家瓄也。」三保親剸刃家泰胸，剝其皮，家泰罵不絕口，終死無異辭。三保心以為信家瓄也，然意猶未饜，復威索村人獻家瓄妻子，縛以歸，始知所殺者非家瓄。迨家瓄馳率兵歸救，而事無及矣，大憤，於是與三保戰益力。事聞於朝，天子嘉之，予之官。將軍福康安嘗伺其罷戰歸，勞之有加禮。家瓄曰：「瓄受國恩，義當為國家效死戮力。且苗，吾仇也，吾弟死焉，吾家殲焉，瓄自雪仇報國而已。」三保既知家瓄實不死，必欲甘心家瓄，亟攻溪口。家瓄力不支，其下有勸之者，曰：「賊指名懸購吾子亟甚，殆難免矣，盍易服而行，以求援也。」從之，斃於路。賊退，收其尸葬焉。,WIKI,清稗類鈔,421
君子小人,六五居尊位，為解之主人。君之解也。以君子通言之，君子所親比者，必君子也。所解去者必小人也。故君子維有解則吉也，小人去則君子進矣。吉孰大焉，有孚者世云見驗也。可驗之於小人，小人之黨去則是君子能有解也。小人去則君子進，正道行天下不足治也。建安丘氏曰：險難小人之為也，小人情狀最為不一，狐以言其蠱惑，隼以言其鷙害，拇以言其附麗，負且乘以言其僭竊也。聖人於諸爻，所以斥六三者，已極其形容矣。至此復明以小人斥之，斥之以小人者，所以顯其罪而去之也。然生天下之難者，莫甚於小人而人君，能解天下之難者莫大於君子，唯六五之君得君子以為解難之助，此小人之所以心服而退聽也。,GJTS-XXD,古今圖書集成·學行典,276
孝友,馮自是藝益精，然凜女戒，卒不敢露圭角。棄鏢業，隻身作汗漫游，道出會稽，有異僧，就廣場演拳術，往覘之，見僧飛身凌空，翻縱騰躍，所習與己相似。遂入場求一角，僧頷之，甫交手，僧曰：「止，是吾道中人，無須角，但請以令師姓名告我，異日當踵門謝罪也。」馮固請較技，僧乃與馮相盤旋，十餘合外，僧忽騰一右足起，馮不及避，中胯下，顛數十步，僧竟去。馮大窘，幸為輕傷，急赴陝告女，女詢其狀，曰：「是我父仇也，技不逮余父，然終非汝所敵。幸渠識為道中人，猶未加毒手耳。此去度不遠，汝再往跡之，當為汝援。余兄訪之三數年，卒未能得，今乃在是。」馮悚然，女遂偕之行。果復與僧遇，女先隱身去，僧見馮笑曰：「前日幸恕冒犯。」馮曰：「無妨，今日可再一決耳。」僧曰：「彼此一家人，何苦仇？」馮不可，求必再角。僧怒曰：「後輩何得無禮？豈莫欺老衲龍鐘耶？」遂與馮搏，三五合，馮已不支，方危急間，突見白光一縷，直奔僧喉際而入，僧出不意，大吼一聲，據跌百步外。就視之，氣已絕，顧視女，亦不見。再往訪之，則廬舍燼矣。,WIKI,清稗類鈔,434
心意,來書見平日為學用功之概，深用喜慰。今之時能稍有志聖賢之學已不可多見，況又果能實用其力者，是豈易得哉。辱推擬過當誠有所不敢居，然求善自輔則鄙心實，亦未嘗不切切也。今乃又得吾天宇其為喜幸，可勝言哉。厚意之及，良不敢虛，然又自嘆愛莫為助，聊就來諭商確一二，天宇自謂有志而不能篤，不知所謂志者果何如，其不能篤者，又誰也。謂聖賢之學能靜可以制動，不知若何而能靜，靜與動有二心乎。謂臨政行事之際，把捉模擬強之，使歸於道。固亦卒有所未能，然造次顛沛必於是者，不知如何其為功。謂開卷有得，接賢人君子便自觸發，不知所觸發者何物，又賴二事而後觸發，則二事之外所作何務。當是之時，所謂志者，果何在也。凡此數語，非天宇實用，其力不能有，然亦足以見講學之未明，故尚有此耳。或思之有得，不厭寄示。,GJTS-XXD,古今圖書集成·學行典,334
讀書,劉壯與嘗摘歐陽公五代史之訛，誤為糾繆以示東坡，東坡曰：往歲歐陽公著此書，初成王荊公謂余曰，歐陽公修五代史而不修三國志，非也。子盍為之。余固辭不敢當，夫為史者，網羅數十百年之事，以成一書。其閒豈能無小得失，余所以不當荊公之托者，正畏如公之徒，掇拾其後耳，余聞之師云，未讀盡天下書，不敢輕議古人。然余謂真能讀盡天下書者，益知古人不可輕議後生。嘵嘵只為不遇蘇邵兩先生，罏錘然究竟坐胸中，書少耳。昔道士侯道華喜讀書，或問其意答曰：天上無凡俗神仙，後果騰舉而去，呂洞賓陳摶施肩吾皆本書生。近歲，有譙定雍孝聞，尹天民亦皆以儒士得道定，今百二十餘歲，故在青城山中，採藥道人有見之者，讀易尚不輟也。夫身作神仙，尚不廢書，乃知住世出世俱少學問不得。不然凡俗子胸中數斛，俗氣何時淨耶。黃山谷云，子弟諸病，皆可醫，惟俗不可醫。余謂不然，醫俗病者，獨有書耳。陸游上執政書云，某小人生無他長，不幸束髮有文字之愚。自上世遺文，先秦古書，晝讀夜思，開山破荒以求聖賢，致意處，雖才識淺，闇不能如古人迎見逆決，然譬于農夫之辨菽麥，蓋亦專且久矣。,GJTS-XXD,古今圖書集成·學行典,455
篤行,好奇偉俶儻之畫策，而不肯仕宦任職，好持高節。趙孝成王時，而秦王使白起破趙長平之軍前後四十餘萬，秦兵遂東圍邯鄲。趙王恐，話侯之救兵莫敢擊秦軍。魏安釐王使將軍晉鄙救趙，畏秦，止于蕩陰不進。,GJTS-XXD,古今圖書集成·學行典,92
殊路,非學無以治身，非禮無以輔德。和氏之璞，天下之美寶也、待礛諸之工而後明。毛嬙，天下之姣人也，待香澤脂粉而後容。周公，天下之至聖人也，待賢師學問而後通。今齊世庸士之人，不好學問，專以己之愚而荷負巨任，若無橶舳，濟江海而遭大風，漂沒於百仞之淵，東流無崖之川，安得沮而止乎？,CTEXT,鹽鐵論 ,133
論樂,傷禽見絃驚，倦客惡離聲，離聲斷客情，賓御皆涕零，涕零心斷絕，將去復還訣，一息不相知，何況異鄉別，遙遙征駕遠，杳杳落日晚，居人掩閨臥，行子野中飯，食梅常苦酸，衣葛常苦寒，絲竹徒滿座，憂人不解顏，長歌欲自慰，彌起長恨端。,CTEXT,藝文類聚 ,108
孝弟,郭僩，正德七年流賊掠郡邑，僩之季父奇早卒，遺季母劉氏，守節誓不改嫁，為賊所擄，將執之去。劉呼天而哭罵，賊不已，賊將刃之。僩趨救曰：此節婦也。素性不屈，乞宥之以全貞節。賊怒欲並殺之。僩子子立見父，急泣持賊刃，曰：願殺我，毋殺我父。由是三人皆死於賊。,GJTS-XXD,古今圖書集成·學行典,123
孝弟,洪武時，嘗以匠役至京，適遇兄仁干憲械繫禮，上疏乞仁養母，願以身代。上嘉其孝友，特免子仁，令復職禮與偕往，既至其堂，戒其兄曰：今而後宜守法愛民，慎勿再犯。言訖，遂赴其役，時上密遣使偵察其實，并免之。,GJTS-XXD,古今圖書集成·學行典,98
國疾,無而為有，貧而強夸，文表無裏，紈苎枲裝，生不養，死厚送，葬死殫家，遣女滿車，富者欲過，貧者欲及，富者空減，貧者稱貸。是以民年急而歲促，貧即寡恥，乏即少廉，此所以刑非誅惡而姦猶不止也。故國有嚴急之徵，即生散不足之疾矣。,CTEXT,鹽鐵論 ,108
忠藎,光緒庚子，袁忠節公昶被害，就刑時，峨冠博帶，跪菜市口，笑謂行刑者曰：「且緩，待我吟一首詩。」遂朗吟曰：「爽秋居士老維摩，做盡人間好事多。正統已添新歲月，大清重整舊山河。功過呂望扶周室，德邁張良散楚歌。顧我於今歸去也，白雲堆裏笑呵呵。」呵呵二字未及完而刃已及腹矣。,WIKI,清稗類鈔,131
言語,魏陳暄覈生民之要技，實言語以為前，樞機誠為急，務筆札乃是次焉，擬金人於右階，稱石人於左邊，鄭僑戎服而無媿，張儀舌存而理全，惟諾惟辯，何者是與。故知于時言言，于時語語，若乃遼城嶮峻，齊陣交加，燕將恐懼，漢帝咄嗟，魯連纔吐數句，酈子直御單車，息十里之縈帶，賢百萬之諠譁，至於蘭臺靜祕，華燭高明，徐斟桂醑，緩奏秦聲，二三朋好，數四才英，既說前賢之往行，重睹生死之交情，扼腕扺掌，攘袂盱衡，當斯時也，何者為榮，欲同吃如鄧士載，欲作辯似婁君卿，為守為相並如此，少意少事不成名。,GJTS-XXD,古今圖書集成·學行典,233
廉儉,海寧范西屏，名世勳，乾隆時弈國手也。遇顯者及窶人子，面不改色。受人禮聘而弈，弈以外，有所干請，雖貽以千金不顧也。某藩使歿，其子以千金求錢竹汀學士天昕作傳，復以千金求孔東山孝廉書丹，皆不允。,WIKI,清稗類鈔,94
孝弟,父沒，敘不欲承廕折節，讀書為郡諸生。後貢，隱居不仕。母疾篤，忽思爐餅，乞諸鄰。及歸，母逝，悲悼，廬墓，終身不食爐餅。妻亡，不再娶。御史董子行匾其門曰孝行。比卒，學使許孚遠以詩弔之。,GJTS-XXD,古今圖書集成·學行典,90
孝弟,蚤遊邑庠，父喪母俞孀居，遂棄，業歸養俞，嘗三遘疫染而殆者，相枕藉賢窮日夜扶持，瘁精毀形而卒，不染後俞以壽終，值旁室火災勢迫柩，賢呼天觸地，燎及鬚鬢不少卻，俄而反風轉燄，賢得移柩丈許，燄復闔室矣，賢氣和行方而為義，尤力嘗捐產以業族嫗，又為族子之貧者娶婦，且植之俾有成仁，和邵思抑稱其篤，實為善，不求人知蓋有所本云。,GJTS-XXD,古今圖書集成·學行典,156
順民,越王苦會稽之恥，欲深得民心，以致必死於吳。身不安枕席，口不甘厚味，目不視靡曼，耳不聽鐘鼓。三年苦身勞力，焦脣乾肺。內親群臣，下養百姓，以來其心。有甘肥不足分，弗敢食；有酒流之江，與民同之。身親耕而食，妻親織而衣。味禁珍，衣禁襲，色禁二。時出行路，從車載食，以視孤寡老弱之漬病困窮顏色愁悴不贍者，必身自食之。於是屬諸大夫而告之，曰：「願一與吳徼天下之衷。今吳、越之國，相與俱殘，士大夫履肝肺，同日而死，孤與吳王接頸交臂而僨，此孤之大願也。若此而不可得也，內量吾國不足以傷吳，外事之諸侯不能害之，則孤將棄國家，釋群臣，服劍臂刃，變容貌，易名姓，執箕帚而臣事之，以與吳王爭一旦之死。孤雖知要領不屬，首足異處，四枝布裂，為天下戮，孤之志必將出焉。」於是異日果與吳戰於五湖，吳師大敗，遂大圍王宮，城門不守，禽夫差，戮吳相，殘吳二年而霸，此先順民心也。,CTEXT,呂氏春秋 ,370
孽嬖,繆姜者，齊侯之女，魯宣公之夫人，成公母也。聰慧而行亂，故謚曰繆。初，成公幼，繆姜通於叔孫宣伯，名喬如。喬如與繆姜謀去季孟而擅魯國。晉楚戰于鄢陵，公出佐晉。將行，姜告公必逐季孟，是背君也，公辭以晉難，請反聽命。又貨晉大夫，使執季孫行父而止之，許殺仲孫蔑，以魯士晉為內臣。魯人不順喬如，明而逐之，喬如奔齊，魯遂擯繆姜於東宮。,CTEXT,列女傳 ,160
孝弟,王若雲，郡庠生，母劉氏病，延醫弗效，遂祝天刲股以療。家族及兩庠衿士白其事，縣府道院各有旌匾。後三院會題竟以孝行錄用。同邑先達李篤吾鄧銘韋伍華武諸縉紳名賢俱有序，傳詩章贈之。,GJTS-XXD,古今圖書集成·學行典,86
賢媛,陳嬰者，東陽人。少脩德行，箸稱鄉黨。秦末大亂，東陽人欲奉嬰為主，母曰：「不可！自我為汝家婦，少見貧賤，一旦富貴，不祥！不如以兵屬人：事成，少受其利；不成，禍有所歸。」,CTEXT,世說新語 ,83
辯通,緹縈自悲泣，而隨其父至長安，上書曰：「妾父為吏，齊中皆稱廉平，今坐法當刑。妾傷夫死者不可復生，刑者不可復屬，雖欲改過自新，其道無由也。妾願入身為官婢，以贖父罪，使得自新。」書奏，天子憐悲其意，乃下詔曰：「蓋聞有虞之時，畫衣冠，異章服，以為戮，而民不犯，何其至治也？今法有肉刑五，而姦不止，其咎安在？非朕德薄而教之不明歟？吾甚自媿。夫訓道不純，而愚民陷焉。《詩》云：『愷悌君子，民之父母。』今人有過，教未施，而刑已加焉。或欲改行為善，而其道無繇。朕甚憐之。夫刑者至斷支體，刻肌膚，終身不息，何其痛而不德也！豈稱為民父母之意哉！其除肉刑。」,CTEXT,列女傳 ,268
婚姻,衡州俗，親迎之日，媒氏峨冠華服而往。主人先於大門外設席，席置酒果，擇善飲者二三人立俟於前。俟媒至，強令痛飲，多者十餘碗，少者一二碗，必使盡醉，然後迎接升堂，款以上賓之禮。,WIKI,清稗類鈔,85
敬信,朱致一，名用純，江蘇崑山人。父集璜，諸生，貢太學，大兵下江東，城陷不屈死。致一恫焉，慕王褒攀柏之義，乃自號曰柏廬，隱居味道，以諸生老。其學確守程、朱，知行並進，而一以主敬為程。長洲徐昭法與為通家友，屢以書問學，答之曰：「竊觀吾兄酬應人倫，微喜諧謔。諧謔雖無損大節，要非君子所宜為。何者？書云：『德盛不狎侮。身狎侮，其職不修，心狎侮，其體不立。孔子曰：『修己以敬。』非外人物而為孤孑之修，亦非外人物而為偏寂之修。故一修己而人安，百姓安矣。若視他人一分可忽，便是自己一分學力未到。蓋聖賢實見人之與我，此心同，此理同，吾無可驕於彼，彼無可為吾所忽者。夫婦之愚不肖，可以與知與能，及其至也，雖聖人亦有所不知不能，夫又何可忽乎哉！夫又何可忽乎哉！狎侮之心，畢竟起於忽人；忽人之心，畢竟起於不自修，未見自修之至而猶恐忽人者也。此『允恭克讓』所以為堯之德，『溫恭允塞』所以為舜之德也。」朱柏廬敦厲學行，聲光闇然。每歲孟春，輒率其弟子行釋菜禮，禮畢，講《四書》一章。進止肅恭，興起者眾。,WIKI,清稗類鈔,435
閨情,昔仙人道引，尚刻三秋，神女將梳，猶期九日，未有龍飛劍匣，鶴別琴臺，莫不銜怨而心悲，聞猿而下淚，人非新市，何處尋家，別異邯鄲，那應知路，想鏡中看影，當不含啼，欄外將花，居然俱笑，分杯帳裏，卻扇床前，故是不思，何時能憶，當學海神，逐潮風而來往，勿如織女，待填河而相見。,CTEXT,藝文類聚 ,132
孝弟,少從父以藝事，徙京師，天順己卯舉順天鄉試，成化己丑進士，拜南京工部主事歷員外郎中珵為人孝友，鮮兄弟止一少妹，母憐之，珵為納婿，婿有負，不校共居，二十餘年，無閒言舅氏在松江貧，母念之為買田宅與居。,GJTS-XXD,古今圖書集成·學行典,97
篤行,孝友聞于鄉，雅欲以經術自奮，篝燈弗輟，自分數奇棄去之，而一意教子。子恆舉己卯鄉試，故事郡邑，鐫楔樹幟以光其閭。周從屏幛間出，視衣履如舊，喜色不形。家少年，有請更服者乃正色曰：老人方欲導之，廉謹為他日，地可自失其本色耶。其任真如此。,GJTS-XXD,古今圖書集成·學行典,115
正直,先是，恭王長樞府，雅善文定所施為，猶有持重之風。孝欽欲有所興作，輒諫沮之，惜財力，喜寧靜，抑夸張也。迨醇王入樞垣，國庫漸殷實，意稍恢張，銳意興海軍以致天下之財，而苑囿宮殿土木大作矣。醇王不常視事，皆倚任濟寧孫文恪公毓汶。文恪父為醇師，故雅相親重，權傾中外，以寵賂為時所訾，亦莫敢誰何。顧醇王主恢張，而是時掌戶部者為閻文介公敬銘，又繼之以翁同龢，皆主節嗇，疆臣有言軍備者，輒沮抑之，甲午之役，戰具皆窳敗不任用，職此之由。,WIKI,清稗類鈔,209
主敬,所說持敬工夫，恐亦不必如此徒，自紛擾反成坐馳但只大綱，收斂勿令放逸到。窮理精後自然，思慮不致妄動凡所營為，無非正理，則亦何必兀然靜，坐然後為持敬哉。又問敬齋箴云須臾，有閒毫釐有，差曰：須臾之閒以時言毫釐之差以事言，皆謂失其敬耳非兩事也。,GJTS-XXD,古今圖書集成·學行典,118
聖人,獲寶鼎神策是歲己，酉朔旦冬至得天，之紀迎日推策終，而復始演八卦，為六十四卦，名之曰：乾坤帝受河圖見日月星辰，之象始有星官之書，察五運六氣乃著，岐伯之問是為內經或言內經，後人所作而本，於黃帝舉風后力，牧泰山稽常先大鴻以治民封鉅，鬼臾區皆臣佐也或，云黃帝得六相而天，地治神明至風后明乎，天道故為當時太常察乎，地利故為稟者奢，龍辨乎東方故。為土師祝融辨乎。,GJTS-XXD,古今圖書集成·學行典,175
忠藎,先是，法人詗廈門距福州極西無重兵，將乘元日以大隊兵船擾廈門，未至廈門五十里，用遠鏡測廈門沿海諸山，皆恪靖軍紅旗，知有備而遁，曰：「左宗棠利害，不可犯也。」他日欲渡海至臺灣，楊載福請行，或謂臺灣危險，楊曰：「中堂碩德重望請行，我安得不行？」左曰：「去，善甚，惟須秘密。」因假他事造楊以送別。俄而楊使人以病告，左拍膝曰：「厚菴病矣，奈何？」使人省視，返命曰：「病甚，裁留一子供藥餌在側。」左又拍膝曰：「厚菴去矣。」楊著洋布舊衫，攜一子趁漁船渡海，以幫辦欽差關防釘船底，諜搜之，無所得。至臺灣，僅王純龍有湘軍二千人，窮夜造姓字旗，分數人為一哨，連綿屯嶺上。明日，法人見其旗，不知此兵何處來也，當奪回四堵、五堵各地。,WIKI,清稗類鈔,304
孝弟,家貧，鬻以自給。母年八十餘，道壽事養盡禮。每旦，候母起，夫婦親侍盥櫛。日三飯，必待母食，然後退就食。至夕，必待母寢，然後退就寢。出外必以告，母許乃敢出。母或怒，欲罰之，道壽自進杖，伏地以受。杖足，母命起，乃起。起復再拜，謝違教，拱立左右，俟色喜乃退。母嘗有疾，醫累歲不能療，道壽刲股肉啖之而愈。至元八年，賜羊酒，表其門。,GJTS-XXD,古今圖書集成·學行典,160
孝弟,為人淳樸有至性，事父母極孝，嘗刲股以愈父疾，故邑人稱為范孝子。家貧賣卜，人所卜善必力慫恿之，所卜不善即得吉爻亦委曲言其不利，有君平之風。日卜得鏹米若干，苟取足供昕夕，餘盡以賑給邑中窘者。長齋奉道，卜罷閉簾，日跪佛前，經聲朗朗出戶外。邑人無問老女子咸知范孝子，善士也。溟涬子令青浦，聞其為人而好之。會其歸葬父蘭溪，以白金一兩米一石助喪。孝子受而不報謝。後嘗召之卜，溟涬子略去部民分，殊禮遇之。以果餚遺其母而手書為善最樂四大字，顏其卜肆對。邑人士民每舉孝子為勸，為人得如范孝子可矣。一日孝子走南海，謁大士普陀。渡甬江，道經溟涬子家，逕入中庭，望空搏顙，罷而趨出不自通。應門者言之，家兄急物色之不得。孝子之堅心苦行，類如此。母病，刲股和粥以進得痊。詔旌其門，拜工部右侍郎，旋乞歸里。,GJTS-XXD,古今圖書集成·學行典,338
厚薄,德也者、包天地之美，配日月之明，立乎四時之調，覽乎陰陽之交。寒暑不能動，四時不能化也，斂乎太陰而不濕，散乎太陽而不枯。鮮潔清明而備，嚴威務疾而神，競清而福乎天地之閒者、德也，微聖人，其孰能與於此矣。詩曰：德輶如毛，民鮮克舉之。道者，所以明德也；德者，所以尊道也。是故非德不尊，非道不明。,GJTS-XXD,古今圖書集成·學行典,143
相刺,文學言治尚於唐、虞，言義高於秋天，有華言矣，未見其實也。昔魯穆公之時，公儀為相，子思、子柳為之卿，然北削於齊，以泗為境，南畏楚人，西賓秦國。孟軻居梁，兵折於齊，上將軍死，而太子虜，西敗於秦，地奪壤削，亡河內、河外。夫仲尼之門，七十子之徒，去父母，捐室家，負荷而隨孔子，不耕而學，亂乃愈滋。故玉屑滿篋，不為有寶；詩書負笈，不為有道。要在安國家，利人民，不苟繁文眾辭而已。,CTEXT,鹽鐵論 ,184
讓王,大王亶父居邠，狄人攻之。事之以皮帛而不受，事之以犬馬而不受，事之以珠玉而不受，狄人之所求者土地也。大王亶父曰：「與人之兄居而殺其弟，與人之父居而殺其子，吾不忍也。子皆勉居矣！為吾臣與為狄人臣，奚以異？且吾聞之，不以所用養害所養。」因杖筴而去之。民相連而從之，遂成國於岐山之下。夫大王亶父可謂能尊生矣。能尊生者，雖貴富不以養傷身，雖貧賤不以利累形。今世之人，居高官尊爵者，皆重失之，見利輕亡其身，豈不惑哉！,CTEXT,莊子 ,202
孝弟,伏祈睿斷頒布，以羽翼化。理事臣，聞宋儒蔡沈言，二帝三王之治。本於道二帝三王之道。本於心臣，以為二帝三王之心。本於孝昔堯親睦，而時雍舜齊栗。而風動禹致孝，而祗台罔距湯思孝。而肇修人紀文武止。孝達孝，而汝墳遵化四海永清大哉。孝乎天經地義，神明四海。一以貫之世，入春秋孝，治之道邈焉。孔子刪述六經筆削。春秋復作孝經者，蓋所以會六經之指。歸繼帝王之道，統以明治，天下之大經大法端在乎。此漢唐宋雖代有表章，然止。設科取士，而猶未深知，其為興道致治之本也。我太祖高皇帝，首諭孝順父母，成祖文皇帝御製，孝順事實，凡我列宗，皆崇孝行然。表章頒布千秋盛事，猶闕以待我，皇上之善。繼善述爾而我，皇上仰法二祖列宗。躬行孝道以明教化。故加意聖祖六諭孝經，小學以為化民，成俗之本今六諭，解註小學集註頒矣。至孝經有孝經，全不講究之諭孝經。委宜表章之旨,GJTS-XXD,古今圖書集成·學行典,361
應帝王,天根遊於殷陽，至蓼水之上，適遭無名人而問焉，曰：「請問為天下。」無名人曰：「去！汝鄙人也，何問之不豫也！予方將與造物者為人，厭則又乘夫莽眇之鳥，以出六極之外，而遊無何有之鄉，以處壙埌之野。汝又何帠以治天下感予之心為？」又復問。無名人曰：「汝遊心於淡，合氣於漠，順物自然，而無容私焉，而天下治矣。」,CTEXT,莊子 ,148
義賞,春氣至則草木產，秋氣至則草木落，產與落或使之，非自然也。故使之者至，物無不為；使之者不至，物無可為。古之人審其所以使，故物莫不為用。賞罰之柄，此上之所以使也。其所以加者義，則忠信親愛之道彰。久彰而愈長，民之安之若性，此之謂教成。教成則雖有厚賞嚴威弗能禁。故善教者，不以賞罰而教成，教成而賞罰弗能禁。用賞罰不當亦然。姦偽賊亂貪戾之道興，久興而不息，民之讎之若性，戎、夷、胡、貉、巴、越之民是以，雖有厚賞嚴罰弗能禁。郢人之以兩版垣也，吳起變之而見惡，賞罰易而民安樂；氐羌之民，其虜也，不憂其係纍，而憂其死不焚也；皆成乎邪也。故賞罰之所加，不可不慎。且成而賊民。,CTEXT,呂氏春秋 ,278
敬慎,孔子之周，觀於太廟右陛之前，有金人焉，三緘其口而銘其背曰：「古之慎言人也，戒之哉！戒之哉！無多言，多口多敗；無多事，多事多患。安樂必戒，無行所悔。勿謂何傷，其禍將長；勿謂何害，其禍將大；勿謂何殘，其禍將然；勿謂莫聞，天妖伺人；熒熒不滅，炎炎奈何；涓涓不壅，將成江河；綿綿不絕，將成網羅；青青不伐，將尋斧柯；誠不能慎之，禍之根也；曰是何傷？禍之門也。強梁者不得其死，好勝者必遇其敵；盜怨主人，民害其貴。君子知天下之不可蓋也，故後之下之，使人慕之；執雌持下，莫能與之爭者。人皆趨彼，我獨守此；眾人惑惑，我獨不從；內藏我知，不與人論技；我雖尊高，人莫害我。夫江河長百谷者，以其卑下也；天道無親，常與善人；戒之哉！戒之哉！」孔子顧謂弟子曰：「記之，此言雖鄙，而中事情。《詩》曰：『戰戰兢兢，如臨深淵，如履薄冰』。行身如此，豈以口遇禍哉！」,CTEXT,說苑 ,365
隱逸,鴻常一耳。以示太子僕周顒。顒難之曰：虛無法性，其寂雖同，位寂之方，其旨則別。論所謂逗極無二者，為逗極於虛無，當無二於法性耶。足下所宗之本一物為鴻乙耳。驅馳佛道，無免二末。未知高鑒緣何識本，輕而宗之，其有旨乎。往復文多不載。歡口不辨，善于著筆。著《三名論》，甚工，鍾會《四本》之流也。又注王弼《易》二《繫》，學者傳之。始興人盧度，亦有道術。少隨張永北征。永敗，鹵追急，阻淮水不得過。度心誓曰：若得免死，從今不復殺生。須臾見兩楯流來，接之得過。後隱居西昌三顧山，鳥獸隨之。夜有鹿觸其壁，度曰：汝壞我壁。鹿應聲去。屋前有池養魚，皆名呼之，魚次第來，取食乃去。遂知死年月，與親友別。永明末，以壽終。初，永明三年，徵驃騎參軍顧惠引為司徒主簿。惠引，宋鎮軍將軍覬之弟子也。閑居養志，不應徵辟。,GJTS-XXD,古今圖書集成·學行典,340
主敬,前人洪武二年春濂以總，修元史被召來京，然史事貴嚴詔命禮部統之設局分，科限絕外內將以日視其。成當是時尚書槁城，崔公恆往來乎局中濂，因稔知公之為人公蓋，名亮字宗明翼翼祗慎遇事，若臨深淵方今皇上受。天明命撫有萬邦日，崇大禮以修天神地祇人鬼之祀。凡牲醴之豐祝號之雅器幣，之節燔告之嚴皆命公，典之公精白，一心上承休德夙興夜寐敬畏弗懈，君子以謂國家自建禮官其。蒞事嚴恪未有踰於，公者公猶以為未足且，以寅名齋請濂記，之夫寅者敬之謂也。敬固無所不在，而驗之於祠饗為尢宜，方其齊明盛服，以交神明靈飆回薄，如將見之於斯時也。志定神一曾有邪思之可干者乎，苟以之奉親以之事君以之修身,GJTS-XXD,古今圖書集成·學行典,279
篤行,父琚，開皇中為洹水令，以清正聞。有書數千卷，教訓子姪，皆以明經自達。文詡博覽文籍，特精《三禮》，其《周易》、《詩》、《書》及《春秋三傳》，並皆通習。每好鄭元注解，以為通博，其諸儒異說，亦皆詳究焉。高祖引致天下名儒碩學之士，其房暉遠、張仲讓、孔籠之徒，並延之於博士之位。文詡時遊太學，暉遠等莫不推伏之，學內翕然，咸共宗仰。其門生多詣文詡，請質疑滯，文詡輒博引證據，辯說無窮，唯其所擇。治書侍御史皇甫誕一時朝彥，恆執弟子之禮。適至南臺，遽飾所乘馬，就學邀屈。文詡每牽馬步進，意在不因人以自致也。右僕射蘇威聞其名而召之，與語，大悅，勸令從官。文詡意不在仕，固辭焉。仁壽末，學廢,GJTS-XXD,古今圖書集成·學行典,285
智,視一以為兩；掩耳而聽者，聽漠漠以為哅哅：勢亂其官也。故從山下望牛者若羊，而求羊者不下牽也：遠蔽其大也。從山下而望木者，十仞之木若著，而求著者不上折也：高蔽其長也。水動而影搖，人不以定美惡：水勢元也。瞽者仰視而不見星辰，不以定有無：用精惑也。有人焉以此時定物，則世之愚者也。彼愚者之定物，以疑決疑，決必不當。夫苟不當，安能無過乎。夏首之南有人焉；曰涓蜀梁。其為人也，愚而善畏。明月而宵行，俯見其影，以為伏鬼也；仰視其髮，以為立魅也。背而走，比至其家者，失氣而死。豈不哀哉。凡人之有鬼也，必以其感忽之閒，疑元之時正之。此人之所以無有而有無之時也,GJTS-XXD,古今圖書集成·學行典,270
飾邪,人臣賢佐之所以侵也。故人臣稱伊尹、管仲之功，則背法飾智有資；稱比干、子胥之忠而見殺，則疾強諫有辭。夫上稱賢明，下稱暴亂，不可以取類，若是者禁。君之立法，以為是也，今人臣多立其私智。以法為非，者是邪以智。過法立智，如是者禁，主之道也。禁主之道，必明於公私之分，明法制，去私恩。夫令必行，禁必止，人主之公義也,CTEXT,韓非子 ,152
術解,晉明帝解占冢宅，聞郭璞為人葬，帝微服往看。因問主人：「何以葬龍角？此法當滅族！」主人曰：「郭云：『此葬龍耳，不出三年，當致天子。』」帝問：「為是出天子邪？」答曰：「非出天子，能致天子問耳。」,CTEXT,世說新語 ,95
孝弟,少孤，與兄木同心力學，克從母志舉。淳祐丙午丁，未及第，言於天官曰：受訓慈幃，願明家學，徼榮干祿，實匪初心，既竊微名，志求歸養。且兄木拜恩已霑廩祿，顧愚淺陋，幸乞優從。銓曹以聞，敕報曰：謝名乞養，臣子良心欲勵孝廉，宜從所願。特賜同進士出身，授九江府司法，鄉邦榮之，文章孝弟著於遠近，一時學者多出其門。,GJTS-XXD,古今圖書集成·學行典,149
學問,不伏以為無緊要不能入細，理會得則其修，亦不來矣。既遜其志又須時，敏若似做不做或作或輟，亦不濟事。須是遜志又務時，敏則厥修，乃來為學之道，只此二端而已。李氏曰：為學之道，常以卑遜自下為心，以能問，不能以多問寡。有若無實，若虛遜志之謂也。呂氏曰：為學之初，先要虛心下氣，方能受天下之善。若氣高則便與為學工夫相背。新安陳氏曰：驕與怠最害於學，驕則志盈，善不可入，怠則志惰，功不可進，學不謙卑，退遜則無以為入門。一於謙退而不務時，敏則又不能進步。遜則不驕,GJTS-XXD,古今圖書集成·學行典,223
婚姻,端忠愍公方撫蘇時，有丐婦蓬首垢面，詣轅請謁，自云本鳳翔大家閨秀，以水沒廬舍，父母諸兄俱溺死，孤身獨存，乞食至吳門，日得一餐之後，再不復食，因念中丞長者，故請有所賜給。端深疑之，命左右給紙筆，使自述。婦把筆成詩云：「蕭條行李此經過，只為天災受折磨。踏破繡鞋埋雨濘，拖殘雲鬢入風波。沿門乞食推恩少，掩面求人忍辱多。遙念故鄉何處是，夕陽回首淚滂沱。」末書「難女應素娟拭淚作」，持紙呈閱，端深歎賞之。時飲馬橋士人黃幹，多才而新鰥，端命以配素娟，自製賀詞以寵之。,WIKI,清稗類鈔,226
勇力,有上勇者，有中勇者，有下勇者。天下有中，敢直其身；先王有道，敢行其意；上不於亂世之君，下不俗於亂世之民；仁之所在無貧窮，仁之所亡無富貴；天下知之，則欲與天下同苦樂之；天下不知之，則傀然獨立天地之間而不畏：是上勇也。禮恭而意儉，大齊信焉，而輕貨財；賢者敢推而尚之，不肖者敢援而廢之：是中勇也。輕身而重貨，恬禍而廣解苟免，不恤是非然不然之情，以期勝人為意：是下勇也。,GJTS-XXD,古今圖書集成·學行典,181
學問,故其俗之成則刑罰措其材之成，則三公百官得其士，其為法之永則中材可以守，其入人之深則雖更衰，世而不亂為教之極，至此鼓舞天下而人不知其從之，豈用力也哉。及三代衰聖人之制作盡壞，千餘年之閒，學有存者，亦非古法人之體，性之舉動。唯其所自肆而臨政治人之，方固不素講。士有聰明樸茂之質，而無教養之漸，則其材之不成。夫然蓋以不學，未成之材而為天下之吏，又承衰弊之，後而治不教之民。仁政之所以不行，盜賊刑罰之所以積其不以此也。歟宋興幾百年矣。慶曆三年天子圖當世之務，而以學為先於是天下之學，乃得立而方此之時，撫州之宜黃，猶不能有學。,GJTS-XXD,古今圖書集成·學行典,258
任道,叨生先生之鄉，相去幾三百年，今讀其書即其事宛然如在目，倘以愚言不棄，採而聞之，于上增一豆，于金聲玉振之，門牆以張斯文之氣，則匪直先生之幸，實斯文之幸，將見受者得以饗祀于無窮，而舉者名亦與之相為無窮矣，三薰三沐不足以為維持道統者謝。,GJTS-XXD,古今圖書集成·學行典,115
厚薄,師氏，一曰至德以為道本。鄭康成曰：德行內外之稱，在心為德，施之為行。黃氏曰：孟子曰，規矩方圓之至也，聖人人倫之至也，微累纖疵非其至也，德至而後可以盡道。故曰：苟不至德，至道不凝焉。呂氏曰：至德者，精粹不可名之，謂道者溥博淵泉無聲無臭，惟至德以為道本故有所據依。朱氏曰：至德云者誠意正心，端本清源之事，道則天人性命之理，事物當然之，則修身齊家治國平天下之術。,GJTS-XXD,古今圖書集成·學行典,178
亡國,如糞土；從事舉錯，每無一善。彼之惡我也如是，其肯至哉？今不務明其義，而徒設其祿，可以獲小人，難以得君子。君子者、行不媮合，立不易方；不以天下枉道，不以樂生害仁，安可以祿誘哉？雖強搏執之而不獲已，亦杜口佯愚，苟免不暇，國之安危將何賴焉？故《詩》曰：「威儀卒迷，善人載尸。」此之謂也。,CTEXT,中論 ,140
輕詆,殷顗、庾恆並是謝鎮西外孫。殷少而率悟，庾每不推。嘗俱詣謝公，謝公熟視殷曰：「阿巢故似鎮西。」於是庾下聲語曰：「定何似？」謝公續復云：「巢頰似鎮西。」庾復云：「頰似，足作健不？」舊目韓康伯：將肘無風骨。,CTEXT,世說新語 ,100
心意,讀書不體貼，向自家身心上做工夫，雖讀盡古今天下之書，猶無益也。自家一箇身心尚不能整理，更論甚政治。作詩、作文、寫字皆非本領工夫，惟於身心上用力最要緊。身心之功，有餘力游焉可也。唐白居易心問身云何泰然，嚴冬煖被日高眠。放君快活知恩否，不早朝來十一年。是君家舍君須愛，何事論恩自說功。世間老苦人何限，不放君閒奈我何。,GJTS-XXD,古今圖書集成·學行典,156
名實,言以繹理理為。言本名以，訂實實為名源。有理無言則理不可，明有實無。名則實不可辨，理由言明而言非理也實由名。辨而名非實也，今信言以棄理。實非得理者也。信名而略實非得實。者也故明者，課言以尋理不遺理而，著言執名以責實不。棄實而存名然則言理兼，通而名。實俱正世人傳言，皆以小成大以非為是傳，彌廣而理逾乖名彌。假而實逾反則，迴犬似人轉白成黑。矣今指犬似人轉，白成黑則不類矣專以類，推以此象。彼謂犬似玃。玃似狙狙。似人則犬似人矣謂白，似緗。緗似黃黃似朱朱，似紫紫似紺紺似黑則白。成黑矣黃軒四面，非有八目夔之。一足必有獨脛周人玉，璞其實死鼠楚之。鳳凰乃是山。雞愚谷智叟,GJTS-XXD,古今圖書集成·學行典,278
孝弟,及母歿，合葬結廬墓側，寢苫枕塊，泣血三年。一夕有強暴經其廬，皆曰：此孝子也。朝視其處，有遺金焉。又異禽巢墓樹。李敘菴以詩美之，有誠感靈禽巢滿樹，化行強暴夜遺金之句。及卒，英廬墓哀毀成疾亦卒。人多憐之。,GJTS-XXD,古今圖書集成·學行典,100
隱逸,又《華陽陶先生墓誌》曰：若夫真以歸空為美，送以無形為貴，不知悅生，大德所以為生，不知惡死，谷神所以不死，妙矣哉。隱顯變化，則物莫之測，既而岫開折石，天墜玉棺，銀書息簡，流珠罷灶，九節麗於空中，千和焚於地下，仙宮有得朋之喜，受學震臨谷之悲，余昔在粉壤，早逢汜上之術，今簉元良，屢稟浮丘之教，握留符而惻愴，思化杖而酸情。乃為銘曰：無名曰道，不死為仙，以有元則，兼稱稚川，猗歟夫子，受錄歸玄，災傳苑吏，書因賈舡，鬱鬱方崖，悠悠洞天，三山白鶴，何時復旋。,CTEXT,藝文類聚 ,223
鑒誡,自汝行之後，恨恨不樂，何者，我實老矣。所恃汝等也。皆不在目前，意遑遑也。人之居世，忽去便過，日月可愛也。故禹不愛尺璧，而愛寸陰，時過不可還，若年大，不可少也。欲汝早之，未必讀書，并學作人，欲令見舉動之宜，觀高人遠節，志在善人，左右不可不慎，善否之要，在此際也。行止與人，務在饒之，言思乃出，行詳乃動，皆用情實，道理違，斯敗矣。父欲令子善，唯不能煞身，其餘無惜也。,CTEXT,藝文類聚 ,181
才辯,長興縣令徐某初下車，頗鋒利，每收呈，必摘呈中語面詰之，倘所對稍有參差，輕則擲還，重且撲責，其意蓋以示能也。有明經某者，平日把持邑中事，吏胥咸畏之。令亦知其人，思痛懲之，而未有間。明經亦知令將與己為難。會有事，訟之縣，乃自懷呈往。是日具呈者殆百餘人，吏胥以明經呈置第一，意令出先詰數語，即可縱之去，以免滋事也。俄而令升堂，人皆跪而待命。令見明經呈，即置之末，而每閱一呈，必呼一人前，絮絮問不休，欲令久跪以挫之。明經頗不耐，然尚無隙可乘也。少頃，令摘冠置案上，以手搔髮際。明經見之，即蹶然起。令怒曰：「汝衣冠中人，奈何不知規矩？公堂之上，容汝長立不跪乎？」明經乃以手指其頭曰：「汝先無規矩矣。世豈有不衣冠而臨民之官耶？」言已，掉臂出，令竟無如之何。,WIKI,清稗類鈔,322
爵祿,勢也者、行義之杼也。聖人蹈機握杼，織成天地之化，使萬物順焉，人倫正焉。六合之內，各竟其願，其為大寶不亦宜乎！故聖人以無勢位為窮，百工以無器用為困；困則其資亡，窮則其道廢。故孔子栖栖而不居者，蓋憂道廢故也。《易》曰：『井渫不食，為我心惻。可用汲，王明，並受其福。』,CTEXT,中論 ,131
詼諧,史彌遠權勢赫烜，引布憸壬李和孝、梁成大等為之鷹犬，搏擊善類。士流無恥者，多以鑽刺進秩。宮宴時，有伶人執拳石以大鑽鑽之，久而不入，歎曰：「鑽之彌堅。」一伶人撲其首曰：「汝不去鑽彌遠，卻來鑽彌堅，可知道鑽不入也。」舉座弁栗。翼日彌遠杖伶人而出之境。一云，蜀間大宴，伶為古衣冠數人遊於庭，自稱孔門弟子。相與言吾儕皆選人，遂各言其姓氏。曰：吾為嘗從事、吾為於從政、吾為吾將仕。遂相與爪毛以選調為淹抑。有慫恿其旁者曰：「子之名不見於七十子，固聖門下第，盍叩十哲而受教焉？」如其言見顏閔方在堂，群而請益。子騫子蹙額曰：「如之何，何必改？」兗公應之曰：「回也不改。」最後宰我至曰：「於予予改。」兗公慍曰：「吾為四科之首而不改，汝何為獨改？」請質諸夫子。夫子不答，久而曰：「鑽遂改。」兗公曰：「吾非不鑽，而鑽彌堅耳！」夫子曰：「汝之不改宜也。何不鑽彌遠乎？」,WIKI,宋稗類鈔,371
隱逸,前人遠趣高情前王所貴義，兼昔款倍用興懷徵士何點，居貞物表，縱心塵外，夷任之風，率由自遠。往因素志，頗申宴言，眷彼子陵，情兼惟舊。昔仲虞邁俗，受俸漢朝；安道逸志，不辭晉祿。此蓋前代盛軌，往賢所同。可詳加資給，並出所，由契資須，太官別給。既人高曜卿，故事同垣下。,GJTS-XXD,古今圖書集成·學行典,129
孝弟,幼失明，父早喪，家貧難以贍母。孟為人力，作得果肉輒懷歸奉母。母有疾，朝夕撫摩，勤劬備至。母年九十餘，孟亦年至八十二。衛人咸稱其孝。,GJTS-XXD,古今圖書集成·學行典,65
任道,安石方怒言者，厲色待之。顥徐曰：天下事非一家私議，願平氣以聽。安石為之媿屈。自安石用事，顥未嘗一語及於功利。居職八九月，數論時政，最後言曰：智者若禹之行水，行其所無事也；舍而之險阻，不足以言智。自古興治立事，未有中外人情交謂不可而能有成者，況於排斥忠良，沮廢公議，用賤陵貴，以邪干正者乎。正使徼倖有小成，而興利之臣日進，尚德之風浸衰，尤非朝廷之福。遂乞去言職。安石本與之善，及是雖不合，猶敬其忠信，不深怒，但出提點京西刑獄。顥固辭，改僉書鎮寧軍判官。司馬光在長安，上疏求退，稱顥公直，以為己所不如。程昉治河,GJTS-XXD,古今圖書集成·學行典,253
虛心,以父任為侍中中郎將。《朱雲傳》：雲少時通輕俠，借客報仇。長八尺餘，容貌甚壯，以勇力聞。年四十，迺變節從博士白子友受易，又事前將軍蕭望之受論語，皆能傳其業。《韓延壽傳》：延壽字長公，為潁川太守。嘗出，臨上車，騎吏一人後至，敕功曹議罰白。還至府門，門卒當車，願有所言。延壽止車問之，卒曰：孝經曰：資于事父以事君，而敬同，故母取其愛，而君取其敬，兼之者父也。今旦明府早駕，久駐未出，騎吏父來至府門，不敢入。騎吏聞之，趨走出謁，適會明府登車。以敬父而見罰，得無虧大化乎。延壽舉手輿中曰：微子，太守不自知過。歸舍，召見門卒。遂待用之。,GJTS-XXD,古今圖書集成·學行典,262
心學,真體之上固未嘗許有所增益也，後之學聖人者不思反覆其初，但恐吾心之聰明不足以盡聖人之知見倀倀焉，求索於外假借影響測億之似自信，以為吾心之真得，是矇其目以擬天下之色，塞其耳以憶天下之聲，影響測億之似拘滯，固執之跡適足以塞吾虛靈之真體，礙吾順應之妙，用其去至善益遠矣，太虛之中日月星辰、風雨露雷、曀霾絪縕，何物不有而未嘗一物為太虛之有。故曰：一闔一闢謂之變，往來不窮謂之通，日往則月來，月往則日來，而明自生。寒往則暑來，暑往則寒來，而歲自成，往者屈也，來者伸也，屈伸相感，而利自生，人心虛靈之體亦復如是。故曰：天下何思何慮，天下殊塗而同歸，一致而百慮。夫既曰：百慮則所謂何思何慮者，非絕去思慮之謂也，千思萬慮而一順乎，不識不知之，則無逆。吾明覺自然之體，是千思萬慮，雖謂之何思何慮可也。此心不可先有乎，一善是至善之極，雖謂之無善亦可也。,GJTS-XXD,古今圖書集成·學行典,365
謙讓,時不貴讓。一人有先眾之譽，毀必隨之，名不得成使之然也。雖令稷契復存，亦不復全其名矣。能否混雜，優劣不分，士無素定之價，官職有缺，主選之吏不知所用，但案官次而舉之。同才之人先用者，非勢家之子，則必為有勢者之所念也。非能獨賢，因其先用之資，而復遷之無已。遷之無已，不勝其任之病發矣。觀在官之人，政績無聞，自非勢家之子，率多因資次而進也。向令天下貴讓，士必由於見讓而後名成，名成而後官乃得用之。諸名行不立之人，在官無政績之稱，讓之者必矣，官無因得而用之也。所以見用不息者，由讓道廢，因資用人之有失久矣。故自漢魏以來，時開大舉，令眾官各舉所知，惟才所任，不限階次，如此者甚數矣。其所舉必有當者,GJTS-XXD,古今圖書集成·學行典,292
孝弟,舉進士選庶吉士，歷官工刑二曹知夔州府，聲稱蔚然為人柔順和樂，事親克孝，親沒廬墓所，有司以聞，詔旌表其門。徐達禮，字德祖，永豐縣庠生，進士際旦之孫也，事母至孝，孺慕終身，母死廬墓守制。方坤，興安縣庠廩生，因父鳳岐被賊辱拷成疾，刲股二次救愈，坤逾年而死。,GJTS-XXD,古今圖書集成·學行典,125
殊路,西子蒙以不潔，鄙夫掩鼻；惡人盛飾，可以宗祀上帝。使二人不涉聖人之門，不免為窮夫，安得卿大夫之名？故砥所以致於刃，學所以盡其才也。孔子曰：『觚不觚，觚哉，觚哉！』故人事加則為宗廟器，否則斯養之爨材。干、越之鋌不厲，匹夫賤之；工人施巧，人主服而朝也。夫醜者自以為姣，故飾；愚者自以為知，故不學。觀笑在己而不自知，不好用人，自是之過也。,CTEXT,鹽鐵論 ,165
孝弟,母亡，慟哭幾絕，不食者三日。既葬，結廬墓旁，朝夕焚香拜奠，屏甘旨三年，成丘植柏為林。督學顧旌其孝行。,GJTS-XXD,古今圖書集成·學行典,50
諫諍,義烏朱鼎甫侍御一新，以劾李蓮英去官，主廣東端溪書院，旋移廣雅書院，卒於院，年甫五十也。當醇王當國，初設海軍，盛用滿人之時，朱抗章極言非是，醇大怒，鈔摺寄示李文忠。文忠就幕僚汪宗沂商之，嚄然大聲曰：「寫白摺子作八股之翰林，乃亦參海軍，子謂亦可惡乎？」汪閱畢，置案上，默炙無語。文忠曰：「何如？」汪曰：「鄙見亦以朱言為是，故不敢遽答。」文忠曰：「醇王不答應，終須回復。」汪曰：「暫緩。醇王徐思之，其氣自平，中堂再為緩頰，朱可以免。」文忠如其言，事遂寢。,WIKI,清稗類鈔,224
隱逸,介子推無爵齒而就位，觴三行，介子推奉觴而起曰：有龍矯矯，將失其所，有蛇從之，周流天下，龍既入深淵，得其安所，蛇脂盡乾，獨不得甘雨，此何謂也。文公曰：噫。是寡人之過也。吾為子爵，與待旦之朝也；吾為子田，與河東陽之閒。介子推曰：推聞君子之道，謁而得位，道士不居也；爭而得財，廉士不受也。文公曰：使吾得反國者，子也，吾將以成子之名。介子推曰：推聞君子之道，為人子而不能承其父者，則不敢當後；其為人臣而不見察於其君者，則不敢立於其朝，然推亦無索於天下矣。遂去而之介山之上。文公使人求之不得，為之避寢三月，號呼期年。詩曰：逝將去汝，適彼樂郊，適彼樂郊，誰之永號。此之謂也。文公待之不肯出，求之不能得，以謂焚其山宜出，及焚其山，遂不出而焚死。,GJTS-XXD,古今圖書集成·學行典,315
任道,藍田呂氏曰：先生負特立之才，知大學之要，博聞強記，躬行力究，察倫明物極其所止，渙然心釋，洞見道體，其造于約也，雖事變之感不一應之，以是心而無窮，雖天下之理至，眾知反之，吾身而自足其致於一也，異端並立而不能移，聖人復起而不與易，其養之成也和氣充浹，見於聲容然，望之崇深不敢慢也，遇事優為從容不迫然，誠心懇惻弗之措也，其自任之重也，寧學聖人而未至不欲，以一善成名，寧以一物不被澤為，己病不欲以一時之利為己功，其自信之篤也，吾志可行，不苟潔其去就，吾義所安，小官有所不屑也。廣平游氏曰：時有同明道先生在臺列者，志未必同，然心慕其為人，嘗語人曰：他人之賢者猶可得而議也，乃若伯淳則如美玉然，反覆視之，表裏洞徹，莫見疵瑕。或曰：中心安仁者天下一人而已，如伯淳，莫將做天下一人看。龜山楊氏曰：固是。上蔡謝氏曰：先生坐如泥塑人，接人則渾是一團和氣。,GJTS-XXD,古今圖書集成·學行典,367
篤行,輕財好施，嘗建一樓，隆寒盛暑必登之以望村墅，有日中未舉炊者，往遺之米；寒無告者兼遺之衣。其妻劉氏亦出奩橐置義莊以歲入濟族黨之不能婚葬者。鄉人德之，目其樓曰：望煙莊。曰：仁壽。振後以子貴，贈衛尉少卿，劉封仁壽夫人。子孫代有顯者。,GJTS-XXD,古今圖書集成·學行典,113
孝弟,及長，事兄如父，事嫂如母，兄嘗逮坐重辟。時走憲司，涕泣言曰：不幸早孤，賴兄成立已生數息。兄尚無子，願以身代兄死，無絕其嗣。憲使潘感其至誠，為之涕下，乃並釋之。會寇入甘肅，兄當輸邊，懼不敢往，時又言吏待行。比至寇方入掠，伏于積屍。鄉人駭歎。,GJTS-XXD,古今圖書集成·學行典,119
論菑,文學言剛柔之類，五勝相代生。易明於陰陽，書長於五行。春生夏長，故火生於寅木，陽類也；秋生冬死，故水生於申金，陰物也。四時五行，迭廢迭興，陰陽異類，水火不同器。金得土而成，得火而死，金生於巳，何說何言然乎？,CTEXT,鹽鐵論 ,102
篤行,秦思凡，崇禎八年流寇攻城，凡大聲呼城上曰：死賊無計攻城，不過牛皮覆車以避矢石，所懼惟火。語未終，賊碎其屍，守城者遂以柴焚皮車，城得保全。,GJTS-XXD,古今圖書集成·學行典,68
任道,不及底，也道只就不及裡面求箇中。初閒只差了些子，所謂差之毫釐，謬以千里。又曰：某看近日學問，高者便說做天地之外去，卑者便只管陷溺；高者必入於佛老，卑者必入於管商。定是如此。定是如此。陸氏會說，其精神亦能感發人，一時被他聳動底，亦便清明。只是虛，更無底簟。思而不學則殆，正謂無底簟便危殆也。山上有木，漸，君子以居賢德善俗。有階梯而進，不患不到。今其徒往往進時甚銳，然其退亦速。纔到退時，便如墜千仞之淵。問子靜君子喻於義口義。曰：子靜只是拗。伊川云：惟其深喻，是以篤好。子靜必要云：好後方喻。看來人之於義利，喻而好者多。若全不曉，又安能好。然好之則喻矣。畢竟伊川說占得多。,GJTS-XXD,古今圖書集成·學行典,284
篤行,李光代，家素饒，周人之急，恤人之患，捐腴地為漏澤園。貧不能具棺者乃給之棺積。四十餘年未嘗有倦色。旌善亭列其名。,GJTS-XXD,古今圖書集成·學行典,55
篤行,葛禎岑伸暉高興高宗泰鞏得海葉旺按《淮安府志》：葛禎、岑伸暉、高興、高宗泰、鞏得海、葉旺俱邳州人，正統五年各輸粟賑濟，奉敕旌表，有尚義坊。正統五年邑大旱，歲饑，捐穀二千石賑之，民賴全活者眾。有司上其事，賜敕旌表。正統五年出穀五百石，七年出穀一千五百石，敕旌表其門。正統五年各出穀五百石賑濟。盧琳，生平尚義，捐穀救荒。正統六年敕賜建坊曰：旌表義民盧琳之門。在磯山三里。,GJTS-XXD,古今圖書集成·學行典,182
隱逸,家貧，給事縣為亭長。時尉行過亭，萌候迎拜謁，既而擲楯歎曰：大丈夫安能為人役哉。遂去之長安學，通春秋經。時王莽殺其子宇，萌謂友人曰：三綱絕矣。不去，禍將及人。即解冠掛東都城門，歸，將家屬浮海，客於遼東。萌素明陰陽，知莽將敗，有頃，乃首戴瓦盎，哭於市曰：新乎新乎。因遂潛藏。及光武即位，乃之琅邪勞山，養志修道，人皆化其德。北海太守素聞其高，遣吏奉謁致禮，萌不答。太守懷憤而使捕之。吏叩頭曰：子慶大賢，天下共聞，所在之處，人敬如父，往必不獲，祗自毀辱。太守怒，收之繫獄，更發它吏。行至勞山，人果相率以兵弩捍禦，吏被傷流血，奔而還。後詔書徵萌，託以老耄，迷路東西，語使者云：朝廷所以徵我者，以其有益於政，尚不知方面所在，安能濟時乎。即便駕歸。連徵不起，以壽終。,GJTS-XXD,古今圖書集成·學行典,326
君子小人,朱子曰：上九一陽在上，如碩大之果，人不及食，而獨留；如君子在上，而小人皆載於下，則是君子之得輿也。然小人雖載君子，而乃欲自下而剝之，則是自剝其廬耳。蓋唯君子乃能覆蓋小人，小人必賴君子以保其身。今小人欲剝君子，則君子亡，而小人亦無所容其身，如自剝其廬也。且看自古小人欲害君子，到害得盡後，國破家亡，其小人曾有存活得者否。,GJTS-XXD,古今圖書集成·學行典,159
篤行,早孤，供養伯父母以孝謹聞。伯父亡，服未終，伯母又亡。文愛居喪，持服六年，哀毀骨立。鄉人魏仲賢等相與表其孝義。,GJTS-XXD,古今圖書集成·學行典,54
復恩,秦繆公嘗出，而亡其駿馬，自往求之，見人已殺其馬，方共食其肉，繆公謂曰：「是吾駿馬也。」諸人皆懼而起，繆公曰：「吾聞食駿馬肉，不飲酒者殺人。」即以次飲之酒，殺馬者皆慚而去。居三年，晉攻秦繆公，圍之，往時食馬肉者，相謂曰：「可以出死報食馬得酒之恩矣。」遂潰圍。繆公卒得以解難，勝晉獲惠公以歸，此德出而福反也。,CTEXT,說苑 ,152
貞烈,或曰：孝哲痛不欲生，旦夕悲痛，兩目盡腫。祟入視，因奏曰：「皇后如此悲痛，可即隨大行皇帝去矣。」崇出未移晷，而孝哲崩。時光緒乙亥二月二十日，年二十二，距穆宗崩未百日也。孝哲一目為重瞳，福相端嚴，不好音樂，作書端麗，比以身殉，天下痛之。潘敦彥之奏，雖愚忠，亦公論也。,WIKI,清稗類鈔,131
任道,及朱熹來守其鄉，淳請受教，熹曰：凡閱義理，必窮其原，如為人父何故止于慈，為人子何故止于孝，其他可類推也。淳聞而為學益力，日求其所未至。熹數語人以南來，吾道喜得陳淳，門人有疑問不合者，則稱淳善問。後十年，淳復往見熹，陳其所得，時熹已寢疾，語之曰：如今所學，已見本原，所闕者下學之功爾。自是所聞皆要切語，凡三月而熹卒。淳追思師訓，痛自裁抑，無書不讀，無物不格，日積月累，義理貫通，洞見條緒。故其言太極曰：太極只是理，理本圓，故太極之體渾淪。以理言，則自末而本，自本而末，一聚一散，而太極無所不極其至。自萬古之前與萬古之後，無端無始，此渾淪太極之全體也。自其沖漠無朕，與天地萬物皆由是出，及天地萬物既由是出，又復沖漠無朕，此渾淪無極之妙用也。聖人一心渾淪太極之全體，而酬酢萬變，無非太極流行之用。,GJTS-XXD,古今圖書集成·學行典,345
謙謹,滿洲尹文端公繼善，老於封疆，凡一督雲貴，三督川陝，四督江南。每遇艱鉅，紆徐料量，靡不妥帖。而性謙下，將有張弛，必集監司以下而屬之曰：「我意如是，諸君必駁我；我解說，則再駁之，使萬無可駁而後可行，勿以總督語有所因循也。」以故所行鮮有敗事。,WIKI,清稗類鈔,118
君臣,古者未有君臣上下之時，民亂而不治。是以聖人別貴賤，制爵位，立名號，以別君臣上下之義。地廣，民眾，萬物多，故分五官而守之。民眾而姦邪生，故立法制為度量以禁之。是故有君臣之義，五官之分，法制之禁，不可不慎也。處君位而令不行，則危；五官分而無常，則亂；法制設而私善行，則民不畏刑。君尊則令行，官修則有常事，法制明則民畏刑。法制不明，而求民之從令也，不可得也。民不從令，而求君之尊也，雖堯舜之知，不能以治。明王之治天下也，緣法而治，按功而賞。凡民之所疾戰不避死者，以求爵祿也。明君之治國也，士有斬首捕虜之功，必其爵足榮也，祿足食也。農不離廛者，足以養二親，給軍事。故軍士死節，而農民不偷也。,CTEXT,商君書 ,291
孝弟,李有斐，字非文，少英敏好學不倦，負文名更精書法，屢科不第。甲申賊寇屠戮，斐挈家避山中，被執，身數鎗。夜持痛負老母走，不十里，母渴，取血飲，母復為兵執，乃被殺。,GJTS-XXD,古今圖書集成·學行典,79
文學,客問樂令「旨不至」者，樂亦不復剖析文句，直以麈尾柄确几曰：「至不？」客曰：「至！」樂因又舉麈尾曰：「若至者，那得去？」於是客乃悟服。樂辭約而旨達，皆此類。,CTEXT,世說新語 ,77
孝弟,萬曆乙卯山東大饑，彭年家素貧，事母甘旨不缺，日與妻子屑糠秕榆槐食之，不忍令母知，恐傷其心。年三十餘補博士弟子員，受徒講學，萊人士尊為師表。以子似韓贈文林郎陝西鄠縣知縣。父沒，負土成墳，廬墓三年。母沒，復廬於墓，日負土將墳合為一塚，若巨阜然。萬曆九年兩院表之。萬曆舉人。時有變，與父俱死抱持，竟日不能解。事聞贈宛平知縣，同父祀表忠祠。,GJTS-XXD,古今圖書集成·學行典,166
篤行,早孤有遺貲萬三千，母黃孺人命舁寄府藏值。嘉靖甲辰歲祲，元涍悉蠲以賑，所全活饑民無算，郡守欲上其事，元涍曰：我豈以此邀名乎。力辭遂寢。,GJTS-XXD,古今圖書集成·學行典,66
審分,今有人於此，求牛則名馬，求馬則名牛，所求必不得矣；而因用威怒，有司必誹怨矣，牛馬必擾亂矣。百官，眾有司也；萬物，群牛馬也。不正其名，不分其職，而數用刑罰，亂莫大焉。,CTEXT,呂氏春秋 ,82
君子小人,古至今亂日常多而治日常少，君子與小人，則小人之勝常多而君子之勝常少，何天道之好善惡。惡而若是戾乎。郁離子不對盜子。退謂其徒曰：甚矣。君子之私於天也。而今也，辭窮於予矣。《潛溪邃言》：君子之道與天地並運，與日月並明，與四時並行沖然，若虛淵，然若全渾然。若無隅凝然，若弗移充然，若不可以形拘。測之而弗知，用之而弗窮，唯其弗知是以極微，唯其弗窮是以有終。陰陽相摩，晝夜相環，善惡相形，梟鳳相峙，粱藜相茂，勢也。君子欲盡絕，小人得乎哉。《華川卮辭》：眾君子之中一小人容焉，鮮有不敗其成者，蠹蟻仆柱梁蚊走牛羊。小人雖寡為害，蓋甚鉅也。故國家之務去小人也。如農夫之除稂莠，稂莠雖微，不得不除者也。《空同子》：小人多君子少，何也。陽一陰二也。陽生於陰也，小人必壞者邪也。福善禍淫之道也。陽生於陰者，男自女生，其證也。群居而和一君子每蓋數，小人陽統陰也。私起而爭一，小人每害數君子陰賊陽也。反復之道也。天地能使陰無哉，在統之有道耳。眾美容惡群,GJTS-XXD,古今圖書集成·學行典,413
孝弟,楊惟鉞鵑啼塚上夜，孤影月徘徊。落木凄三易，愁腸斷九迴。淚飛黃雨濕，目送白雲哀。今古猶難盡，憂懷常自猜。,GJTS-XXD,古今圖書集成·學行典,51
法本,言谷當有盈縮虛實，不可但欲盈滿無已時，將恐枯竭不為谷。萬物無以生將恐滅，言萬物當隨時生死，不可但欲長生無已時，將恐滅亡不為物。侯王無以貴高將恐蹶。言侯王當屈己以下人，汲汲求賢，不可但欲貴高於人無已時，將恐顛蹶失其位。故貴以賤為本，言必欲尊貴，當以薄賤為本，若禹稷躬稼，舜陶河濱，周公下白屋也。高以下為基言必欲尊貴，當以下為本基，猶築牆造功，因卑成高，不下堅固，後必傾危。是以侯王自謂孤、寡、不轂。孤寡喻孤獨，不轂喻不能如車轂為眾輻所湊。此非以賤為本邪？言侯王至尊貴，能以孤寡自稱，此非以賤為本乎，以曉人？非乎！嗟嘆之辭。故致數輿無輿，致，就也。,CTEXT,老子河上公章句 ,272
孝弟,人之生也，百歲之中，有疾病焉，有老幼焉，故君子思其不復者而先施焉。親戚既沒，雖欲孝，誰為孝。年既耆艾，雖欲弟，誰為弟。故孝有不及，弟有不時，其此之謂歟。孔子曰：孝，德之始也；弟，德之序也。,GJTS-XXD,古今圖書集成·學行典,94
聖門諸賢,哀公十七年，公會齊侯盟于蒙，孟武伯相，齊侯稽首，公拜，齊人怒，武伯曰：非天子，寡君無所稽首，武伯問於高柴曰：諸侯盟，誰執牛耳，季羔曰：鄫衍之役，吳公子姑曹，發陽之役，衛石魋，武伯曰：然則彘也。按《史記‧仲尼弟子列傳》：高柴字子羔。少孔子三十歲。子羔長不盈五尺，受業孔子，孔子以為愚。子路使子羔為費郈宰，孔子曰：賊夫人之子。子路曰：有民人焉，有社稷焉，何必讀書然後為學。孔子曰：是故惡夫佞者。按《闕里志》：高柴，唐贈共城伯，宋封共城侯。,GJTS-XXD,古今圖書集成·學行典,217
廉儉,國初，蠡縣彭了凡、容城張果中、西華理鬯和並著奇節，皆與孫徵君奇逢友善，王文簡公士禎謂之「蘇門三賢」。了凡，明諸生，亂後游河朔，依孫以居，貞介絕俗。土人餽之粟，不受，餓死嘯臺傍，徵君為題碑曰餓夫墓。,WIKI,清稗類鈔,98
權譎,夏英公竦知安陸日，受敕舉幕職令錄為京朝官。有節度推官王某者，糲食弊衣，過為廉慎。一馬瘦瘠，僅能移步，席韉弊不勝騎。自貳車以下，列狀乞以斯人應詔。夏亦自知之，遂改官宰邑，去安陸數百里。洎至任，素履忽變。侈衣靡食，恣行貪墨。夏俾親舊諭之，答曰：「某乃妙攫也，必無敗露。請舍人無慮。」夏嘗謂僚屬曰：「世之矯偽有如此者。」時有世賞官王氏，任浙西一監。初蒞任日，吏民獻錢物幾數百千，仍白曰：「下馬常例。」王見之，以為汙已，便欲作狀並物申解上司。吏輩祈請再四，乃令取一櫃，以物悉納其中，對眾封緘，置於廳治。戒曰：「有一小犯即發。」由是吏民警懼，課息俱倍。比終任榮歸，登舟之次，吏白廳櫃。公曰：「尋常既有此例，須有文牘。」吏齎案至。俾舁櫃於舟，載之而去。,WIKI,宋稗類鈔,320
篤行,蘇以義，號養元，天性孝友，篤志嗜學，博通經史，尢善四六古文。屢試不售，挾貲以遊於楚，日與其地之文人相接，賡詩和韻，討論古今，已而逋負者甚眾。忽家報父病，心痛如割，悉焚其欠券以歸，及抵家，而父病已愈，且怒其輕擲重貲，義婉辭曲解之，父乃快。萬曆戊子歲大荒，饑民流離，載道盡出其所餘之粟設粥賑濟，時鄰族之貧者紛紛求貸，公傾橐以應，并索其內人之釵環給之，所活不可數計。嗣是家計日蹙，猶日事詩書為娛，青囊方技，靡不究心，絕不以貧介意。每謂人曰：吾半生苦讀，頗有陰德，不得於其身，必得於其子孫，豈於余容或爽歟後。子復亨郡增廣生，屢赴棘闈，孫汝霖登兩榜，曾孫秉慎中武科，其言之驗如此。享年八十有七，咸以為天之報善人云。,GJTS-XXD,古今圖書集成·學行典,302
篤行,家居授徒，絕無所請，謁有族人侵環屋址，環口占諭之曰：普天之下皆王土，再過來些也不妨。族人慚沮。晚年僅舉一子，為鄰人所毆，環整衣冠遍告毆者之族，謝教子、不謹，里中感誦。公車四上不第，選興化府通判，不赴，尋卒，年八十一。,GJTS-XXD,古今圖書集成·學行典,108
篤行,依其友朱景雲。炯與其友舜民俱避兵崑山，舜民駕春簾舫以聲樂自隨，炯辭曰：公方避患，不知斂戢，禍將及矣。不聽，至巴城湖群盜縛之，罄其資去。炯惟載米百石亦遇盜，聽其自取，人不過一石，遂以餘米濟舜民。既歸，舜民將酬之，堅拒不受，家頗饒，親鄰有凶禍事必分濟之，多葺絮衣以衣寒者，畜米以給饑者。因自製壽木曰：吾能寘身於其中否乎。益為他棺以遺，無所殯斂者，子洪官。翰林修撰。,GJTS-XXD,古今圖書集成·學行典,180
孝弟,文震孟友烈祠何祀乎。祀吉水李君士，開必先甫也。何言，乎友烈也。必先與異母弟，士國同舟而濟。弟溺於水，必先號焉。因自投於河，以殉弟也。邦人哀焉，為上其事臺使者。臺使者下檄郡邑。祀君膠庠，而其尊人司馬公具疏於朝天子。愍其事，敕建坊，以旌邦人。謀之謂：既奉明旨，風勵名教坊，固不若祠之，永也。先是邑有隋李孝子之祠，蓋殉父而死於火者。今必先則殉弟而死于水者已。議合祀，或又謂祠後為孝子墓，配享非宜則別祀。于孝祠之右，兩賢相峙，若賓主云祠，何以名友烈也。蓋人倫有五,GJTS-XXD,古今圖書集成·學行典,227
篤行,周公直聶文秀王忠朱成按《懷慶府志》：周公直、聶文秀、王忠、朱成，俱修武人，各出米麥豆一千一百五十石，賑飢。賜敕褒之。娶婦不慧，父母欲更為娶，用曰：吾家不納痴婦，將誰歸。後生七子二女，以行義見稱。,GJTS-XXD,古今圖書集成·學行典,97
讀書,是一時閒或因事而言，或主一見而立此說。後來人卻未見他當時之事，故不解得一一與之合。且如伊川解經，是據他一時所見道理恁地說，未必便是聖經本旨。要之，他那箇說，卻亦是好說。解文字，下字最難。某解書所以未定，常常更改者，只為無那恰好底字子。把來看，又見不穩當，又著改幾字。所以橫渠說命辭為難。某解書不合太多。又先準備學者，為他設疑說了。他未曾疑到這上，先與說了，所以致得學者看得容易了。聖人云：不憤不啟，不悱不發。舉一隅不以三隅反，則不復也。須是教他疑三朝五日了，方始與說他，便通透。更與從前所疑慮，也會因此觸發，工夫都在許多思慮不透處。而今卻是看見成解底，都無疑了。吾儒與老莊學皆無傳，惟有釋氏常有人。蓋他一切辦得不說，都待別人自去敲搕,GJTS-XXD,古今圖書集成·學行典,316
志道,弘綱舉正德十一年鄉試，謁見守仁于贛州，即悟心理合一之旨，時守仁日治軍書，四方從遊者踵至，則遣高第弟子先開誘之，而後與之講授，弘綱與焉守仁歸里，弘綱從之，及守仁卒，門人歲推擇一人紀其家，弘綱居二年始歸，登鄉舉，三十年始就道得汴州推官，召為刑部主事，以執法見疾，會大計，京官遂以原官致仕，先是守仁之門，從遊者恆數百，其善演師說者，推弘綱廷仁及錢德洪王畿，故時人為之語曰：江有何黃，浙有錢王。學士稱廷仁善山先生，弘綱洛村先生。,GJTS-XXD,古今圖書集成·學行典,210
義俠,乾隆乙亥，上海大饑，吏勸富人煮粥以賑。黃雲師曰：「無益也。民饑而來，雖得粥，且不飽，又有候伺填溢之患，不如捐錢給之。」乃自為倡，即所居五十二圖驗其最貧者，別大小口，大者日給錢二十，小者半之。家給一票，令民持票取錢，按圖之次，五日一周，民不勞而得食，所活者甚眾。雲師，字騶書。家素封，固以樂善好施稱於里閭者也。,WIKI,清稗類鈔,154
厚薄,張元德訓道為行，固為疏闊子約非之是也，然其所說行字亦不為，全無來歷，今不就此與之剖析而別引程子沖漠氣象者以告之，故覺得有墮于窈冥恍惚之病，而所以破其說者，又似彼東我西不相領略。,GJTS-XXD,古今圖書集成·學行典,88
隱逸,始知學，聞安定胡瑗講明道學，其徒轉相傳授，將往從焉。至京師，首謁范純仁，純仁賢之，薦於司馬光，光謂斯人神氣清和，可與進道。會福唐劉彝赴闕，得瑗所授經，熟讀精思，攻苦食淡，夏不扇，冬不爐，夜不安枕者踰年。乃歸葺小室，竟日危坐，所造詣人莫測也。父死，跣足廬墓，躬耕養母。推其餘力，葬內外親及州里貧無後者十餘喪。晚年教授學者，自洒掃應對、格物致知達於治國平天下，不失其性，不越其序而後已。其友羅適持節本路，舉以自代，又率部使者以遺逸薦。崇寧中，郡守李諤又以八行薦。時章、蔡竊國柄，竄逐善類且盡，中行每一聞命輒淚下。一日，去之黃巖，會親友，盡燬其所為文，幅巾藜杖，往來委羽山中。客有詰以避舉要名者，中行曰：人而無行，與禽獸等。使吾得以八行應科目，則彼之不被舉者非人類與。吾正欲避此名，非要名也。客慚而退。陳瓘謫台州，聞名納交，暨其沒，錄其行事,GJTS-XXD,古今圖書集成·學行典,367
義俠,南枝故善八分書，然非其人多不應，得者必厚酬。至是，榜於門，書一幅止受銀一錢，人樂購之。貲稍稍集，又相旁地之當買者并買之，凡四十餘金，而地畢入。及次耕遠游歸，驚喜過望。蓋吳下營葬，惟卜地最難，地師既鮮良者，薄有名，即高自標置，喪家具舟輿，備飲饌，以偕往，或三四年不能得一善地。既得之，次耕任葬費，間有助者，又費七十餘金，而昭法得葬矣。南枝復為之培土栽樹，伐石立表，又費三十餘金。,WIKI,清稗類鈔,188
貞烈,劉本某科會元，供職於部。經此變，遂棄官，挈春桂一子返樂亭。家雖富，而居恆守儉約，規則尤嚴。將至樂亭，春桂一子盡鎖置其衣飾，布裙椎髻，一改舊觀。劉訝之，曰：「吾今為君家人，安得不守君家法！」入門以後，閤族無閒言。會劉父病癱瘓，春桂一子竭誠奉侍，衣不解帶，目不交睫者，先後凡三年。是秋，劉妻病歿，春桂一子代主家政，內外秩然，有條不紊。會劉父病革，乃置酒，遍延戚族而詔之曰：「吾病廢在牀，於玆數載。家人侍我雖孝，然無如兒妾之歷久不渝，檅褻不避者。得婦如此，吾兒之福，亦吾宗之福。吾旦晚就木，必為之正名定分，於吾未死以前親見之，吾心始安。今日之舉，吾命也。」眾於是交口稱善。其後劉翁卒，劉以哀毀過度，亦嘔血死。春桂一子雖料理喪葬，處分家事，昕夕不遑，而色不甚戚，群以為疑，或有議之者。某日，治葬方畢，春桂一子突於墳次出利刃自刺，血四射。眾駭愕甚，顧以無備，馳救不及，遂死。,WIKI,清稗類鈔,382
孝弟,幼喪父母寄食於州前馬天全家，雞鳴時打柴，回仍作皮匠，并妻勤生藝以供奉寄養之父母，即出外一果一餅，必攜回以奉養，葬俱盡禮。母病割股，繼病，又割三次，并嘗糞。,GJTS-XXD,古今圖書集成·學行典,77
異數,士感一言，馬鳴一鑒；子陵加足，貴妃捧研；君相忘尊，書生忘賤，集異數。和魯公凝，梁貞明三年，薛廷珪榜下第十三人及第。後唐長興四年知貢舉。獨愛范魯公質文，語范曰：「君文合在第一，輒屈居第十三人，用傳老夫衣缽。」時以為榮。其後質位至宰相，封魯公，皆與凝同。有贈詩者曰：「從此廟廊添故事，登庸衣缽盡相傳。」是的進土多浮薄，喜為喧嘩以動主司。每放榜則圍之以棘，閉省門，絕人出入以為常。凝知貢舉，徹棘開門，而士皆肅然無嘩。所取皆一時之秀，稱為得人。（《五代史》十三作第五。）,WIKI,宋稗類鈔,231
任道,熙寧九年秋，先生感異夢，忽以書屬門人，乃集所立言謂之《正蒙》，出示門人，曰：此書予歷年致思之所得，其言殆與前聖合，其大要發端示人而己。其觸類廣之，則吾將有待於學者，正如老木之株枝，別固多所少者，潤澤華葉爾。又嘗謂春秋之為書，在古無有，乃聖人所自作，唯孟子為能知之，非理明義精殆未可學。先儒未及此而治之，故其說多穿鑿。及詩書禮樂之言，多不能平易其心，以意逆志，方且條舉大例，考察文理，與學者緒正其說，先生慨然有意，三代之治望道而欲見。論治人先務未始不以經界為急，講求法制粲然備具要之，可以行於今。如有用我者，舉而措之爾。嘗曰：仁政必自經界始，貧富不均，教養無法，雖欲言治，皆苟而已。世之病難行者，未始不以亟奪富人之田為辭，然茲法之行，悅之者眾，苟處之有術，期以數年，不刑一人而可復所病者，特上未之行爾。乃言曰：縱不能行之，天下猶可驗之一。,GJTS-XXD,古今圖書集成·學行典,368
雅量,琦善性豪爽，善判決，聲如洪鐘，奏對輒稱旨。三十歲，督某省，一日，有試用令二人報謁，一截取，一大挑，老名士也，皆寒素。初見時，猶服便章，外飾補褂而已。投刺，不候傳呼，直趨官廳，匡床對坐，論經史，侃侃有聲。內巡捕官惡其荒唐，欲屏去。琦在牖後竊聽其言論，嘉賞之，戒勿聲。琦出，二令不知琦之年少也，坐微起，曰：「我輩謁見大人，候之久矣，煩後生為我請之。」琦微笑曰：「二位老先生請坐，我即琦某也。」二令急下拜，起而詢曰：「大人好福命，如此英年，卑職方在塾中讀書，大人已京外天子矣。是何出身？敢問貴科。」琦笑而不答。琦，滿人，襲其先世侯爵官階，不由科名，故未壯而居高位，二令不知也。然琦雖世祿之子，而雅重斯文，以延攬英豪自命，二人負重名，故優容之。督甘時，甫抵任，連劾司道以下數十人，其鋒鍔可知。,WIKI,清稗類鈔,342
篤行,客滄州，依節度使呂兗。劉守光破滄州，盡戮兗親屬，兗子琦年十四，玉負之以逃，至太原，變姓名，丐衣食以給琦。琦仕後唐，至兵部侍郎。人以玉能存呂氏之孤，翕然稱之。,GJTS-XXD,古今圖書集成·學行典,78
學問,昔吳楚燕代謀為一舉而欲伐秦，桃賈、監門之子也，為秦往使之，遂絕其謀，止其兵，及其反國，秦王大悅，立為上卿。夫百里奚、齊之乞者也，逐於齊西，無以進，自賣五羊皮，為一軛車，見秦繆公，立為相，遂霸西戎。太公望少為人婿，老而見去，屠牛朝歌，賃於棘津，釣於磻溪，文王舉而用之，封於齊。管仲親射桓公，遂除報讎之心，立以為相，存亡繼絕，九合諸侯，一匡天下。此四子者、皆嘗卑賤窮辱矣、然其名聲馳於後世，豈非學問之所致乎。由此觀之，士必學問然後成君子。詩曰：日就月將。於是哀公嘻然而笑曰：寡人雖不敏，請奉先生之教矣。,GJTS-XXD,古今圖書集成·學行典,249
厚德,張忠定帥蜀時，擇良家處子十人，執浣濯紉綴之役。張始不肯用，既而恐不便於後人，遂留之執事。偶悅一姬，中夜心動而起，繞屋而行。但云：“張詠小人，張詠小人。”後趙清獻繼之，慕其風，然已不敢親近，置之他所，有宴集則呼之。—日偶喜其中一人，酒罷留之外舍。公先入宅，曰：“俟來呼汝則入。”女不勝喜。孔目官以下，皆通名謁見，求庇覆矣。公入不出，或覘之，則周行室中，連聲自叱其名曰：“趙抃不得無禮。”如是一時頃，乃呼吏云：“適間女子，可支錢五百千，明日便令嫁人。”毛義夫云：“清獻公既留此女，入而濯足，且將復出，天大寒，熾炭。命老兵持盆水至，忽舉盆澆炭上。煙火飛揚滿室。公悟，乃遣女去。”,WIKI,宋稗類鈔,286
孝友,譚賽花，俠女也，佚其里居，從其兄某流寓通州之營防港。性沉靜，不苟言笑，精柔術，尤善用單刀。某亦以技擊鳴，生而驍健，貌陋。嘗強貸富人金，於黑夜投貧乏家，然人僅知其為盜，不知其為俠也，輒目之曰大盜。賽花數諫之曰：「柔術一道，造詣功深，原當救人息難，劫富濟貧，不能大白於天下，竊為兄不取。今莫若歛手，否則將遇害。」某不聽。諸富人乃欲得之以去後患，聞某寺僧有奇勇，出金以招，僧諾。,WIKI,清稗類鈔,186
威儀,遺布一端。或問其故，烈曰：盜懼吾聞其過，是有恥惡之心。既懷恥惡，必能改善，故以此激之。後有老父遺劍於路，行道一人見而守之，至暮，老父還，尋得劍，怪而問其姓名，以事告烈。烈使推求，乃先盜牛者也。《隋書‧趙煚傳》：嘗有人盜煚田中蒿者，為吏所執。煚曰：此乃刺史不能宣風化，彼何罪也。慰諭而遣之，令人載蒿一車以賜盜者。盜者愧恧，過於重刑。《唐書‧段秀實傳》：秀實為營田官。涇大將焦令諶取人田自占，給與農，約熟歸其半。是歲大旱，農告無入，令諶責之急，農無以償，往訴秀實。秀實署牒免之。令諶怒，召農責曰,GJTS-XXD,古今圖書集成·學行典,245
博約,曰：且以文字先發明之可乎，彼以博文為先，約禮為後，截然分屬，信不可也，專以文為外，以禮為內，而判然以多寡分之，可乎。世儒只認詩書六藝為文者，必欲多其見聞廣其訓詁，一切歸諸典章史冊，固失之記誦之末矣。,GJTS-XXD,古今圖書集成·學行典,99
學問,其中自有妙理至。如《禮經》三百，威儀三千。在吾儒為之，雖若遲緩，然為之不已。雖至，聖人可也。更當博觀伊洛議論涵泳於中，使之自得且如聽人說他處，市井如何，山川如何，比之親到氣象殊別。責己須要備人有片善皆當取之，古人之學只是為己，如晏平仲其事君臨政，未必皆是然善與人交。聖人便取之，子產有君子之道，四焉其不合道，處想多只此四者，便是吾之師。責己而取人，不惟養吾之德亦與人為善也。象山陸氏曰：學者大病在於師心自用，師心自用則不能克己不能聽言。雖使羲黃唐虞以來，群聖人之言：畢聞於耳，畢熟於口，畢記於心。秪益其私，增其病耳。為過益大，去道愈遠，非徒無益而又害之。為學但當孜孜進德修業，使此心於日用閒，戕賊日少，光潤日著則聖賢垂訓，向以為盤根錯節不可遽解者，將渙然冰釋，怡然理順。有不加思而得之者矣。,GJTS-XXD,古今圖書集成·學行典,345
孝弟,初習舉子業食貧力，學父外客謂弟之伸，曰：人子不能朝夕承懽，雖富貴何為吾服，賈以養父，汝讀書以養母，各供乃職，父歿後一錢尺帛必與弟，共鄉黨稱為純孝，有子廷選以孝繼孝，數十年猶一日，厥弟早世撫嫁姪女一如己出，事叔父愛敬如父。,GJTS-XXD,古今圖書集成·學行典,110
性命,則之全命能受矣，推本其然蓋知天之與天為體陰陽消長寒暑往來，自不能止息者命也，其心之情不無所感，接夫父子君臣鳥獸草木之道，所以為有則之理者性也，惟其然則吉凶禍福有所不較仁義禮智所當自修也，雖若是聖人則不謂已能至於命已，能盡其性常以其可憂者，憂之不同於無憂者焉。所以然者正以參贊在吾身之重也，無憂者理窮性盡樂在其中，可憂者如德之不修學之不講也。又盡其性，能盡人物之性；至於命者，亦能至人物之命；莫不性諸道，命諸天。我體物未嘗遺，物體我知其不遺也。至於命，然後能成己成物，不失其道。盡人物之性者，概言之也，至人物之命者，使人物亦各至於命，造其極也。人之化物之成，若是也是何也。,GJTS-XXD,古今圖書集成·學行典,285
用民,劍不徒斷，車不自行，或使之也。夫種麥而得麥，種稷而得稷，人不怪也。用民亦有種，不審其種，而祈民之用，惑莫大焉。,CTEXT,呂氏春秋 ,55
義利,厚天祿令問：不止伯夷叔齊餓於首陽，白駒介推遯逃於山谷，顏原公拆困饉於郊野，守志篤，固秉節不虧，寵祿不能固，威勢不能移，雖有南面之尊，公侯之位，德義有殆，禮義不班撓志如芷負心，若芬固弗為也。是故雖有四海之主，弗能與之方名列，國之君不能與之鈞重，守志於一廬之內，而義溢乎九州之外，信立於千載之上，而名傳乎百世之際。王孝逸謂子曰：天下皆爭利，棄義吾獨若之。何子曰：捨其所爭，取其所棄，不亦君子乎。,GJTS-XXD,古今圖書集成·學行典,195
清介,象曰：澤滅木，大過，君子以獨立不懼，遯世無悶。君子觀大過之，象以立其大過，人之行。君子所以大過人者，以其能獨立不懼遯世無悶也，天下非之而不顧獨立不懼也，舉世不見知而不悔，遯世無悶也如此，然後能自守。所以為大過人也。,GJTS-XXD,古今圖書集成·學行典,107
公私,君子之于禮也。有直而行也。有曲而殺也。嚴陵方氏曰：直而行者，謂行吾誠於內。而無所屈曲而殺者，謂為所隆者，厭而不得伸。禮之于正國也，猶繩墨之于曲直也。曲者禮之，繁直者禮之簡。,GJTS-XXD,古今圖書集成·學行典,86
說難,昔者鄭武公欲伐胡，故先以其女妻胡君以娛其意。因問於群臣：「吾欲用兵，誰可伐者？」大夫關其思對曰：「胡可伐。」武公怒而戮之，曰：「胡，兄弟之國也，子言伐之何也？」胡君聞之，以鄭為親己，遂不備鄭，鄭人襲胡，取之。宋有富人，天雨牆壞，其子曰：「不築，必將有盜。」其鄰人之父亦云。暮而果大亡其財，其家甚智其子，而疑鄰人之父。此二人說者皆當矣，厚者為戮，薄者見疑，則非知之難也，處知則難也。故繞朝之言當矣，其為聖人於晉，而為戮於秦也。此不可不察。,CTEXT,韓非子 ,218
閑情,徐幹臣伸，三衢人。政和初，以知音律為太常典樂，出知常州。嘗自制轉調二郎神詞云：「悶來彈鵲，又攪碎—簾花影。謾試著春衫，還思纖手，薰徹金虯燼冷。動是愁端如何向？更怪得新來多病。嗟舊日沈腰，而今潘鬢，怎堪臨鏡！重省別時淚滴，羅襟猶凝。料為我懨懨，日高慵起，長托春醒未醒。雁足不來，馬蹄難駐，門掩一亭芳景。空佇立，盡日闌干倚遍，晝長人靜。」既成，會開封尹李孝壽來牧吳門。李以嚴治京兆，人號閻羅。道出郡下，幹臣合樂大燕勞之。諭群娼令謳此詞，必待其問乃止，娼如戒，歌至三四，李果詢之。幹臣蹙頞云：「某頃有一侍婢，色藝冠絕。前歲以亡室不容逐去，今聞在蘇州一官兵處。屢遣信欲復來，而主人靳之。感慨賦此。詞中所敘，多其書中語。今適有天幸，公擁旄於彼，不審能為我之地否？」李云：「此甚不難，可無慮也。」既次無錫，賓讚者請受謁次第。李云：「郡官當至楓橋，距城十里而遠。」翌日，艤舟其所。官吏上下，望風股栗。李一閱刺，忽大怒云：「都監在法不許出城，乃亦至此。使郡中萬一有火盜之虞，豈不殆哉？」斥都監下階，荷校送獄。又數日，取其供牘判奏字，其子震懼求援，宛轉哀鳴致懇。李笑云：「且還徐典樂之妾了來理會。」即日承命，然後舍之。,WIKI,宋稗類鈔,500
辭命,蘇長公自黃移汝，道出金陵，見介甫甚歡。長公曰：「某欲有言於公。」介甫色動，意長公辯前日事。長公曰：「某所言天下事。」介甫色定。長公曰：「大兵大獄，漢唐滅亡之兆。祖宗以仁厚治天下，正欲革此。今西方用兵，東南數起大獄。公獨無一言乎？」介甫舉兩指示長公曰：「二事皆惠卿啟之，某在外安敢言？」長公曰：「在朝則言，在外則不言，事上之常禮耳。上所以待公者非常禮，公豈得以常禮自處？」介甫厲聲曰：「某須說。」又言：「出在安石口，入在子瞻耳。」蓋介甫畏惠卿，恐長公泄之也。介甫又語長公：「人須是知行一不義，殺一不辜，而得天下弗為，乃可。」長公曰：「今之君子，爭減半年磨勘，雖殺人亦為之。」介甫笑而不言。,WIKI,宋稗類鈔,293
聖人,北火中官為中火樂，曰：下謀或，曰：扶持其俗樸，重端不忿爭而財足無制令而，民從威厲而不殺法省而不煩列廛於國日中為市始作五絃，削桐為琴紏絲。為絃以通天地之德以合神人之和郊特牲，曰：伊耆氏始作蜡明堂位，曰：土鼓蕢桴葦籥伊耆氏之樂也夙沙氏為諸侯不用命箕文諫而殺，之神農退，而修德夙沙之民自攻，其君而來歸，南交阯北幽都東暘谷西三危是其封域也，在位百二十年。,GJTS-XXD,古今圖書集成·學行典,173
心學,大凡人心不可二用，用於一事則他事更不能入者，事為之主也，事為之主尚無思慮，紛擾之患，若主於敬又焉有此患乎，所謂敬者主一之謂，敬所謂一者，無適之謂，一且欲涵泳主一之義，一則無二三矣，言敬無如聖人之言，易所謂敬以直內義，以方外須是直內，乃是主一之義，至於不敢欺不敢慢，尚不愧于屋漏，皆是敬之事也，但存此涵養，久之自然天理明。心之燥者，不熱而煩不寒，而慄無所惡，而怒無所悅，而喜無所取，而起君子莫大於正其氣，欲正其氣莫若正其志，其志既正，則雖熱不煩，雖寒不慄，無所怒，無所喜，無所取，去就猶是死生，猶是夫是之謂不動心。張子曰：大其心，則能體天下之物。物有未體，則心為有外。世人之心，正於見聞牿小。聖人盡性，不以見聞牿其心。其視天下無一物非我，孟子謂盡心則知性知天，以此。天大無外，故有外之心不足以合天心。龜山楊氏曰：正心到寂然不動處，方是極致，以此感而遂通天下之故，其於平天下也，何有。語仲素曰：未言盡心須先理會心是何物。,GJTS-XXD,古今圖書集成·學行典,408
威儀,言辭信，動作莊，衣冠正，則臣下肅。言辭慢，動作虧，衣冠惰，則臣下輕之；故曰：衣冠不正，則賓者不肅。儀者，萬物之程式也。法度者，萬民之儀表也。禮義者，尊卑之儀表也。故動有儀則令行，無儀則令不行；故曰：進退無儀，則政令不行。,GJTS-XXD,古今圖書集成·學行典,110
知行,吾初讀莊子螝二首，韓非子曰：蟲有螝者，一身兩口，爭食相齕，遂相殺也，茫然不識此字何音，逢人輒問，了無解者。案：爾雅諸書，蠶蛹名螝，又非二首兩口貪害之物。後見古今字譜，此亦古之虺字，積年凝滯，豁然霧解。嘗遊趙州，見柏人城北有一小水，土人亦不知名。後讀城西門徐整碑云：流東指。眾皆不識。吾案說文，此字古魄字也，，淺水貌。此水漢來本無名矣，直以淺貌目之，或當即以為名乎。世中書翰，多稱勿勿，相承如此，不知所由，或有妄言此忽忽之殘缺耳。案：說文：勿者，州里所建之旗也，象其柄及三斿之形，所以趣民事。故忽遽者稱為勿勿。吾在益州，與數人同坐，初晴日明，見地上小光，問左右：此是何物。有一蜀豎就視，答云：是豆逼耳。相顧愕然，不知所謂。命取將來，乃小豆也。窮訪蜀土，呼粒為逼，時莫之解。吾云：三蒼、說文，此字白下為匕，皆訓粒，通俗文音方力反。眾皆歡悟。愍楚友婿竇如同從河州來，得一青鳥，馴養愛玩，舉族呼之為鶡。吾曰,GJTS-XXD,古今圖書集成·學行典,399
母儀,莊姜者，東宮得臣之妹也。無子。姆戴媯之子桓公，公子州吁嬖人之子也。有寵，驕而好兵，莊公弗禁。後州吁果殺桓公。《詩》曰：「毋教猱升木。」此之謂也。頌曰：齊女傅母，防女未然，稱列先祖，莫不尊榮，作詩明指，使無辱先，莊姜姆妹，卒能脩身。,CTEXT,列女傳 ,115
克己,曰：既復得此，性便恁地行纔去得不仁不義，則所行便是仁義，那得一個在不仁不義與仁義之中底物事，不是人欲便是天理，不是天理便是人欲，所以謂欲知舜與蹠之分者無他，利與善之閒也，所隔甚不多，但聖賢把得這界定爾。南軒張氏曰：克己之偏之難，當用大壯之力，然而力貴于壯，而工夫貴于密，若功不密雖勝于暫，而終不能持于久而銷其端，觀諸顏子沈潛積習之功，為何如哉。有不善未嘗不知，知之未嘗復行，非工夫篤至久且熟也，其能若是乎。魯齋許氏曰：責得人深者，必自恕，責得己深者，必薄責于人，蓋亦不暇責人也，自責以至于聖賢地面何暇有工夫責人，見人有片善便去倣學他，蓋不見其人之可責，惟責己也。顏子有之以眾人望人，則皆可以聖賢望人則無完人矣。子曰：賜也賢乎哉，夫我則不暇。責己者可以成人之善，責人者適以長己之惡。,GJTS-XXD,古今圖書集成·學行典,340
寺碑,夫玉律追天，故躔次之期不變，緹室候景，則發斂之氣罔踰，是以忘言種覺，絕累於後心，寄像聲形，啟機於前教，兼真假之雙燭，均空有而兩忘，蘊三明而過十地，圓萬行而包四等，道周百億，化起大千，獎導群有，滋濡萬類，是用發廣大心，吐微妙理，將同商主，取喻醫王，開方便門，示真實相，固以濯之慈水，銷以慧刀，永言六趣，用均一子，中寺者，晉太元五年，會稽王司馬道子之所立也。斜出旗亭，事非湫隘，傍超壁水，望異狹斜，天監十五年，上座僧慈等，更楑日禘架，赫然霞立，信以填金可埒，引繩斯擬，寫妙金樓，模麗瓊闕，岧嶢偃蹇，故三休而可至，窱周流，方中宿而斯盡，萬楹百栱，合沓相持，繡梲王題，分光爭映，燭龍夭矯，將舉復宛，威鳳鏗鏘，如鳴更戢，旁攀鏤檻，斜登鈿砌，煜爚金鋪，玲瓏綺欂，無風自響，不拂而淨，●●肅肅，信息心之勝地，穆穆愔愔，固忘想之嘉所。銘曰：玄黃雖弭，權輿未測，生滅相輪，成壞不極，篋蛇爭赴，藤鼠無息，情塵莫捨，心火方赫，是用三明，寔開五力，湛寂無方，示現多所，踟躕吉樹，殷勤禪渚，斯道誰匡，蒸哉我王，施踰寶鉢，供等檀床，蕭宮改構，梵宇方壯，階飛瑞采，地起泥香，日流閃爍，風度清鏘，道踰厥極，固與天長。,CTEXT,藝文類聚 ,493
謙讓,《韓子》：堯之王天下也，茅茨不剪，采椽不斲；糲粢之食，藜藿之羹；冬日麑裘，夏日葛衣；雖監門之服養，不虧於此矣。禹之王天下也，身執耒臿以為民先，股無胈，脛不生毛，雖臣虜之勞，不苦於此矣。以是言之，夫古之讓天子者，是去監門之養，而離臣虜之勞也，古傳天下而不足多也。今之縣令一日身死，子孫累世絜駕，故人重之，是以人之於讓也。輕辭古之天子，難去今之縣令者，薄厚之實異也。《荀子‧仲尼篇》：知而好謙，必賢。《博物志》：三讓一曰禮讓，二曰固讓，三曰終讓。《抱朴子‧廣譬篇》：金以剛折，水以柔全，山以高陊，谷以卑安，是以執雌節者。無爭雄之禍多，尚人者。有召怨之患。《中論‧貴言篇》：昔倉梧，丙娶妻，美而以其兄。欲以為讓也，則不如無讓焉。,GJTS-XXD,古今圖書集成·學行典,311
賢媛,韓康伯母殷，隨孫繪之之衡陽，於闔廬洲中逢桓南郡。卞鞠是其外孫，時來問訊。謂鞠曰：「我不死，見此豎二世作賊！」在衡陽數年，繪之遇桓景真之難也，殷撫屍哭曰：「汝父昔罷豫章，徵書朝至夕發。汝去郡邑數年，為物不得動，遂及於難，夫復何言？」,CTEXT,世說新語 ,115
脩文,春祭曰祠，夏祭曰禴，秋祭曰嘗，冬祭曰烝；春薦韭卵，夏薦麥魚；秋薦黍豚，冬薦稻鴈。三歲一祫，五年一禘；祫者，合也；禘者，諦也。祫者大合祭於祖廟也，禘者諦其德而差優劣也。聖主將祭，必潔齋精思，若親之在；方興未登，㥥㥥憧憧，專一想親之容貌彷彿，此孝子之誠也。四方之助祭，空而來者滿而反，虛而至者實而還，皆取法則焉。,CTEXT,說苑 ,154
孝弟,周登，弟赦早卒，遺千金篋以托登。其子動方幼不知也。登撫而訓之，動畏其嚴不敢盱視。比長，受室補博士弟子，乃出其遺金授動，封識宛然。,GJTS-XXD,古今圖書集成·學行典,64
賢明,人或言之楚王曰：「老萊，賢士也。」王欲聘以璧帛，恐不來，楚王駕至老萊之門，老萊方織畚，王曰：「寡人愚陋，獨守宗廟，願先生幸臨之。」老萊子曰：「僕山野之人，不足守政。」王復曰：「守國之孤，願變先生之志。」老萊子曰：「諾。」王去，其妻戴畚萊挾薪樵而來，曰：「何車跡之眾也？」老萊子曰：「楚王欲使吾守國之政。」妻曰：「許之乎？」曰：「然。」妻曰：「妾聞之：可食以酒肉者，可隨以鞭捶。可授以官祿者，可隨以鈇鉞。今先生食人酒肉，授人官祿，為人所制也。能免於患乎！妾不能為人所制，投其畚萊而去。」老萊子曰：「子還，吾為子更慮。」遂行不顧，至江南而止，曰：「鳥獸之解毛，可績而衣之。据其遺粒，足以食也。」老萊子乃隨其妻而居之。民從而家者一年成落，三年成聚。君子謂老萊妻果於從善。《詩》曰：「衡門之下，可以棲遲，泌之洋洋，可以療饑。」此之謂也。頌曰：老萊與妻，逃世山陽，蓬蒿為室，莞葭為蓋，楚王聘之，老萊將行，妻曰世亂，乃遂逃亡。楚於陵子終之妻也。楚王聞於陵子終賢，欲以為相，使使者持金百鎰，往聘迎之，於陵子終曰：「僕有箕帚之妾，請入與計之。」,CTEXT,列女傳 ,464
主敬,維此文王，小心翼翼，昭事上帝，聿懷多福，厥德不回，以受方國。小心翼翼恭慎之貌，即前篇之所謂敬也。慶源輔氏曰：前篇釋厥猶翼翼，為勉敬此篇說小心翼翼為，恭慎其義雖一。而有在臣在君，之不同須是以心體之，則自見其有廣狹也。昭事上帝言文王之敬洞洞，屬屬終日對越上帝也。如此則盛大之福自然，來集而文王之敬直上，直下更無回曲之時。所以又能受四方來附之，國也一有回曲，則此心便息。此理便絕天人，上下皆不相管攝矣。豐城朱氏曰：聖人之德敬為大，泛言之而為德切言之而為敬敬者，德之輿也無敬，則德不行聖人之敬上與，天心合下與人心。合故以之事天非有心於求福也，而自足以求多福以之治人，非有心於求媚也。而自足以受方國其，德之不回即其心之敬者為之也。使此心之敬有一毫之空，闕一息之閒斷，則不可謂之不回矣。,GJTS-XXD,古今圖書集成·學行典,337
出處,致堂胡氏曰：古之君子不苟就不俯從，使去就從違之重在我，而不在人，在義而不在利，庶乎招不來麾不去，足以取信於其上矣。朱子曰：士大夫之辭受出處，又非獨善其身之事，而已其所處之得失，乃關風俗之盛衰，故尤不可以不審也。聖賢固不能自為時，然其仕止久速皆當其可，則其所以自為時者，亦非他人之所能奪矣，豈以時之不合而變，吾所守以徇之哉。名義不正，則事不可行。無可為者，有去而已。然使聖人當之，又不知如何，恐於義未精也。今人只為不見天理本原，而有汲汲以就功名之心，故其議論見識往往卑陋，多方遷就下梢頭，只是成就一箇私意，更有甚好事。當官勿避事，亦勿侵事。南軒張氏曰：廷對最是直言，蓋士人初見君父是第一步，此時可欺則無往，而非欺，須是立得腳教是。,GJTS-XXD,古今圖書集成·學行典,314
正直,汪琬，字苕文，號鈍翁，長洲人。順治中，由進士授戶部主事，降為兵馬司指揮。旗人與民爭，縛民至司，其黨數十人皆偃仰臥踞廳事中。汪舉手厲聲言：「曲在民，當盡法；若曲在旗，敢厲民乎！」卒直民而懲旗人。又治奸民以假命噬人者，懲豪家奴以勢凌脅人者。任滿且去，北城民炷香提酒，送者填溢巷衢。,WIKI,清稗類鈔,138
紕謬,崎嶇曆落，殊亦不惡，若苟然鄙薄，枯中搜索；銀改金根，鐵鑄成錯，是誠可咍而可愕，集紕謬。建隆初，王師下湖南。灃民素不識橐駝，村落婦女，見而驚異，競來觀之。有拜而祝者曰：「山王靈聖，願賜福祐。」及見屈膝而促，又走避之曰：「卑下小人，不勞山王下拜。」軍士見者，無不大噱。又拾其所遺之糞，以線穿聯戴於男女頸項之下，用禳兵疫之氣。南中相傳以為笑。,WIKI,宋稗類鈔,168
篤行,持身廉約，剛毅不撓，自始祖明甫距斌凡七世同爨，無異心。後正統七年貢授廣州府檢校，遂以居，官俸資置田產，與昆季共之。毛讓、邊亨，正統七年各出糧千餘石賑濟，立碑旌表。正統七年出穀一千五百石賑濟，敕旌表其門。正統七年壬戌歲大荒，出穀一千三百用助賑濟，上遣太守樊賚敕到家，旌為義民。正統七年出穀一千石以備饑荒，事聞，立碑以表其義。正統七年出粟一千二百石，旌為義民。楊永清，州民，正統八年出穀一千石賑饑，詔旌其門。正統八年南城大饑，官發藏殆盡，震出穀一千二百石用助賑濟，賜穀獎諭。邵文忠陳剛周文直王保按《六安州志》：正統八年，邵文忠、陳剛、周文直、王保各上穀五百石賑濟。正統八年，余文勝、李三各上穀三百石賑濟。正統九年各出穀二千五百石以賑饑民，奏聞同受冠帶。正統十一年輸穀濟民，有敕置義民坊。正統十一年出粟一千五十石助賑，敕為義民。正統十一年本縣大饑，出穀一千五百石助賑，敕旌義民，立惠民坊。正統十一年輸粟濟民，有敕置義民坊。高翔華嵩劉福按《鳳陽府志》：高翔、華嵩、劉福，正統十四年各捐穀數千賑濟，奉敕立尚義之門。,GJTS-XXD,古今圖書集成·學行典,452
篤行,從子十一人，以其貲產均分之。凶年為粥以食餓者。鄰人鄭氏家貧，鬻女為人婢，德初贖還之。其自奉甚薄而性樂施予，多如此，與弟德全並美。德初年八十八，德全年九十九卒。,GJTS-XXD,古今圖書集成·學行典,79
孝弟,李景文庠生，敦行力學，性尢誠孝，二親歿終身不食，旨衣帛結廬墓側，躬運土石，雖衰耋必時往省焉，凡遇歲時，展容祀之，悼泣如孺子，著有慈母石歌讀之，令人泣下，邑令贈匾，曰：風節可師，屢舉鄉飲，賓壽九十而卒。,GJTS-XXD,古今圖書集成·學行典,100
明智,椰子產嶺南，取其蒂以為數珠，冬不冰手，夏不畏汗漬，於服用最宜。色純黑，若稍有筋膜，則雜以微黃，每一百八顆中，求其純黑光潤無瑕疵者，殆難一二。上海趙謙士侍郎嘗就骨董鋪取數十百串，擇其美者，集為一，以十數年之功，始純粹以精，不啻千狐之腋也，甚愛之。官戶部時，和珅正烜赫，方為其屬，每見必目其珠，或手摩挲之，歎美不置，有欲得之色，趙輒佯為不知者而退。或謂之曰：「彼視金玉如糠粃，而獨愛君數珠。此微物耳，若獻之，美遷可得也。」笑不答。歸遂扃之，不復御。他日，從容語其家人曰：「吾之集此數珠，未嘗不自笑其甚勞而無謂也。吾有玩物，友朋愛之，必以贈。蓋歸於所好，物得其所，初不必終據為己有也。若以貽權要，即微物亦不可。然吾聞物異於眾，足以招尤，吾終身不復用矣。」,WIKI,清稗類鈔,324
篤行,紅巾至徽鄭師山被執，以重貲賄賊解其難。十二月元兵至徽，邏卒執深等七人，至軍門欲殺之，深辭色不變，曰：我山林遺民亦舉義圖全鄉井，將軍奉天子命以行師，奈何用不以律。主將動容留之軍中，咨以安徽之計。,GJTS-XXD,古今圖書集成·學行典,96
恬退,鼎司謝病，辭免尋即，遠就澤國。自謂在外而安。豈知天高不聞身，遠受苦近者。自三公鎮於舊楚。懇辭將相歸守，丘園而行險之。人乘隙構患，竟以先巨浪而縣。肆去灌木而嬰羅。余豈不知身退。罹殃蓋恥同種斯之。不去也，則知勇退者。豈容易哉。而陸士衡稱不知去。勢以求安，辭寵以招禍,GJTS-XXD,古今圖書集成·學行典,130
志氣,前人近得鄭子沖書，聞與當事者頗相牴牾，希淵德性謙厚和平，其于世閒榮辱炎涼之故，視之何異飄風浮靄，豈得尚有芥蔕于其中耶？即而詢之，果然出于意料之外，非賢者之所自取也。雖然有人于此其待我以橫逆，則君子必自反曰：我必無禮。自反而有禮，又自反曰：我必不忠。希淵克己之功，日精日切，其肯遂自以為忠乎。往年區區謫官貴州，橫逆之加，無月無有，迄今思之，最是動心忍性，砥礪切磋之地，當時亦止搪塞排遣，竟成空過，可惜也。,GJTS-XXD,古今圖書集成·學行典,201
博約,聖門立教，說箇禮字，禮即中字之有成法，有定體者。學者已曾格物窮理，便須將此作規矩準繩，則身心有所檢束，而不敢違越義理，最是躬行切實工夫也。故教人博文，有合便用此貼身做去，告顏子問仁則曰：復禮以此防檢，視聽言動則不忽之身，不放之心，仁安得不存易。又曰：知崇禮卑，崇效天卑，法地知是窮理，事禮是循理事窮理，則日進循理，則日謹如此，則德崇業廣，其為盡性之君子必矣。故曰：知禮成性而道義出，禮之云約，因文之博，而言其身心歸宿處。又云，復因失於己私，而言其本當如是者，禮在人事則為儀，文然卻是一箇天理體要，人日用率履，不可違最是緊關。孔門教誘後學有博文一事，正以義理之軌，則在焉。,GJTS-XXD,古今圖書集成·學行典,285
慎微,夫偏材之人皆有所短，故直之失也訐，剛之失也厲，和之失也懦，介之失也拘，夫直者不訐無以成其直，既悅其直不可非其訐，訐也者，直之徵也。剛者不厲無以濟其剛，既悅其剛，不可非其厲，厲也者，剛之徵也。和者不懦無以保其和，既悅其和不可非其懦，懦也者，和之徵也。介者不拘無以守其介，既悅其介不可非其拘，拘也者，介之徵也。然有短者未必能長，也有長者必以短為徵。是故觀其徵之所短而其材之所長可知也。何謂觀其聰則以知所達。夫仁者德之基也，義者德之節也，禮者德之文也，信者德之固也，智者，德之帥也。夫智出於明，明之於人，猶晝之待白日，夜之待燭火，其明盛者所見及遠。及遠之明難。是故守業勤學未必及材，材藝精巧未必及理，理義辯給未必及智，智能經事未必及道，道思元遠然後乃周。是謂學不及材，材不及理，理不及智，智不及道，道也者，回覆變通。是故別而論之，各自獨行則仁為勝，合而俱用則明為將，故以明將仁則無不懷，以明將義則無不勝，以明將理則無不通，然則苟無聰明無以能遂。,GJTS-XXD,古今圖書集成·學行典,419
技勇,「為盜者死，古今通例，翁縱徒從為盜，乃嗔人不當傷害耶？而翁尤恃強，何得咎人？今吾在此，翁能一角，當聽翁所為，不然，宜善思之，毋後悔。」翁聞言，大怒，躍而前，客蹈瑕一蹴，直墜翁海中。還顧黃曰：「天下奇人甚多，勇未可恃也。君異日宜戒之。」黃再拜，求指授，客不答，舟抵煙臺，先登岸去。,WIKI,清稗類鈔,139
學問,陳琛伯馨於為學，積累成寸尺。兵家貴近功，茲法乃大益。易學久紛紜，虛齋破其的。羨君獲升堂，攻鑽窮朝夕。古貨時難售，吾自適吾適。清漳今入潮，桃李欣潤澤。皋比擁春風，觀聽聲嘖嘖。有問即有答，真樂亦泛溢。更憐清齋夜，無語得虛白。,GJTS-XXD,古今圖書集成·學行典,110
孝弟,以孝悌廉正聞於鄉黨，孫權時為將軍，言辭切直，朝廷憚之。悌父向歷四縣令，每得父書，灑掃，設几筵，舒書其上，拜跪讀之。父終，水漿不入口五日，以不見父喪，常畫壁作棺柩像，設神坐於下，對之哭泣，未服闋而卒。,GJTS-XXD,古今圖書集成·學行典,99
志道,司理奎子，通子史百家，尤潛心理學，晚築達道堂立率真會，偕兄弟子姪講，貫年八旬手書先，儒語錄四十餘卷，次年自知逝期，子跪請遺訓，曰：上帝臨女無貳，爾心戰戰兢兢，何事多言。遂無疾終。,GJTS-XXD,古今圖書集成·學行典,89
尤悔,阮思曠奉大法，敬信甚至。大兒年未弱冠，忽被篤疾。兒既是偏所愛重，為之祈請三寶，晝夜不懈。謂至誠有感者，必當蒙祐。而兒遂不濟。於是結恨釋氏，宿命都除。,CTEXT,世說新語 ,74
仁,故曰仁。竊謂仁是本有之理，公是克己工夫到處。公，所以能仁。所謂公而以人體之者，若曰己私既盡，只就人身上看，便是仁。體，猶骨也，如體物不可遺之體，貞者事之幹之類，非體認之體也。曰：公是仁之方法，人是仁之材料。有此人，方有此仁。蓋有形氣，便具此生理。若無私意閒隔，則人身上全體皆是仁。如無此形質，則生意都不湊泊他。所謂體者，便作體認之體，亦不妨。體認者，是將此身去裡面體察，如中庸體群臣之體也。仁之名不從公來，乃是從人來，故曰公而以人體之則為仁。公而以人體之為仁。仁是人心所固有之理，公則仁，私則不仁。未可便以公為仁，須是體之以人方是仁。公、恕、愛,GJTS-XXD,古今圖書集成·學行典,272
廉儉,桐城蕭敬孚學淵博，曾文正公嘗薦之，館於上海之江南製造局，垂三十年。賃居城西，輒自提籃入市買菜，居停主人坐馬車遇之，曰：「此蕭先生也。」亟與為禮，命僕代攜之行。,WIKI,清稗類鈔,79
孝弟,父尚禮邑庠生，早卒，事母沈氏以孝聞。母嘗病篤，百藥不瘳，慶衣不解帶水不入口，徹夜祈斗願以身代。恍惚夢有人騎白象而來曰：爾心可嘉，增母壽一紀。又夢一女人以盞水灑母面，又灑慶面曰：令汝母子同壽。覺而母忽清涼，沈痾立起。慶自忖曰：夢乘象者必五臺山文殊佛也。誓往謁謝，冒險至山。時有夜臺禪師名重朝野，每夜必週遊五臺。一見慶至，摩頂受記曰：汝一點孩心來得清淨，子母俱全。同人數百，一無所語。慶又忖曰：以水灑面者或南海觀音耶。即乘筏渡南海，黑夜至，捨身巖跪，祝海神曰：慶遠歷山海者，為祈母壽耳。願見海燈兆母壽。數跪至丙夜，果見波濤上燈大如月者七，慶又叩曰：豈母壽止七耶。願求其餘。後又見燈小如星者九，因拜謝之。後母果七十九齡，無疾而終。於是慶日究佛道變化之繇。其後慶亦七十九齡無疾而終。正應夢中母子同壽之數。前後邑大夫聞而異之，俱旌其孝云。母死，廬於墓，以孝聞。嘗應傅令應禎聘而出。聞者曰：傅生既敝屣乎世，而又為傅令屈，則傅令賢可知矣。黃棖，居南隅，割股療父病。知縣傅應禎旌獎之。楊振新，邑庠生。父死廬墓。知縣張錫命旌獎之。,GJTS-XXD,古今圖書集成·學行典,456
聖門諸賢,蘇轍歷城之東五里，有丘焉，曰閔子之墓。墳而不廟，秩祀不至，邦人不寧。守土之吏有將舉焉而不克者。熙寧七年，天章閣待制、右諫議大夫濮陽李公來守濟南。越明年，政修事治，邦之耋老相與來告曰：此邦之舊，有如閔子而不廟食，豈不大闕。公惟不知，苟知之，其有不飭。公曰：噫。信其不可以緩。於是庀工為祠堂，且使春秋修其嘗事。堂成,GJTS-XXD,古今圖書集成·學行典,155
言語,謝太傅問諸子姪：「子弟亦何預人事，而正欲使其佳？」諸人莫有言者，車騎答曰：「譬如芝蘭玉樹，欲使其生於階庭耳。」,CTEXT,世說新語 ,55
孝弟,戚承祖謝大綬按《嘉定縣志》：戚承祖鬻薪為業，四壁蕭然，事父必覓甘鮮，曲意承歡，遇病割股進羹，親病得愈，倪司理長圩上其事於巡按御史，同里謝大綬事父母，竭力盡孝，遇亂，大綬負其父命妻扶其母逃於鄉，父病割股作糜以進，夜則籲斗祈減己算以益親壽，縣令隨登雲上其事，巡按梁給匾旌表。百戶陸漸登十歲，割左股療母疾，母踰七十，父病割右股療父病愈，亦以壽終。,GJTS-XXD,古今圖書集成·學行典,170
母儀,孟子之少也，既學而歸，孟母方績，問曰：「學何所至矣？」孟子曰：「自若也。」孟母以刀斷其織。孟子懼而問其故，孟母曰：「子之廢學，若吾斷斯織也。夫君子學以立名，問則廣知，是以居則安寧，動則遠害。今而廢之，是不免於廝役，而無以離於禍患也。何以異於織績而食，中道廢而不為，寧能衣其夫子，而長不乏糧食哉！女則廢其所食，男則墮於脩德，不為竊盜，則為虜役矣。」,CTEXT,列女傳 ,173
致知,知孝之德則知孝之言也。窮理亦當有漸見物多窮理，多如此可盡物之性。上蔡謝氏曰：聞見之知，非真知也。知水火自然不蹈真知，故也。真知自然行之不難，不真知而行，未免有意，意有盡時。學者須是且窮理，物物皆有理。窮理則能知天之所為，知天之所為，則與天為一，與天為一無往而非理也。窮理則是尋個是處。問天下多少事，如何見得是處。曰：窮理便見得事不勝，窮理則一也。所謂有知識須是窮物理，只如黃金天下至寶，先須辨認得他體性，始得不然被人將石來喚作黃金。辨認不過便生疑惑，便執不定。故《經》曰：物格而后知至，知至而后意誠。致堂胡氏曰：君子之知，貴乎。至知之至者，如知水之濕。知火之熱，知美色之可愛，知惡臭之可惡，雖不幸瞽而瞶，此知不可亂也。知之不至者，猶士而言學，言善，言道，言中，言誠，言性，言仁，言恕，言鬼神得其形影之似而已。,GJTS-XXD,古今圖書集成·學行典,354
情感,姍姍病日劇，醫來，猶強起櫛沐。既又聞雲孫被放，捧心而泣。夫人再三慰之曰：「若何所言？但告我。」姍姍曰：「妾命薄，辱夫人不棄，依膝下十六年，不得長侍阿母，夫復何言！」夫人固問之，曰：「豈有思於雲孫耶？」姍姍長吁，瞪目顧左右曰：「扶我，扶我！」起而頓首曰：「郎君天下才，睠我厚。今試北，非戰之罪，乃以妾故也。為我謝郎君，生死異路，從此辭矣。」自後不復進藥，數日竟死。,WIKI,清稗類鈔,181
篤行,父緒以忠厚待物有故，傭歲盜其米粟及諸所藏物。一日忽自憶曰：盜入而厖不吠，且不盡其藏。宜非生盜也。乃潛跡傭家，得其物不發而歸。兄子早孤，字而婚之，析產與己子均，忭其季子也，生而溫恭顓愨，與族黨處無少長。貴賤一接以禮，每廣坐群譁，獨斂容正色，恬不為動。人有爭鬥，婉言譬之，咸唯唯而解。聚族子弟，教肄之因才飭迪，使各知義方。臨取予必捐己以裕人。中夜或聞父母咳唾，雖盛寒必攝衣往省。比卒家貧，躬負築以葬。家殖日落，敝衣蔬食居之。裕如於世，物絕無所好。日與其子嚴課誦督責，靡少假比。子時徹貴顯，澹薄如故，足跡不干有司。後屢受封，贈至兵部侍郎。,GJTS-XXD,古今圖書集成·學行典,266
聖門諸賢,則紛紛之說未可以知其所止，且夫夫子未嘗言性也，蓋亦嘗言之矣，而未有必然之論也，孟子之所謂性善者，皆出於其師子思之書，子思之書，皆聖人之微言篤論。孟子得之而不善用之，能言其道而不知其所以為，言之名舉天下之大而必之以性善之論昭昭乎，自以為的於天下，使天下之過者，莫不欲援弓而射之。故夫二子之為異論者，皆孟子之過也，若夫，子思之論則不然，曰：夫婦之愚可以與知焉及其至也，雖聖人亦有所不知焉，夫婦之不肖可以能行焉，及其至也，雖聖人亦有所不能焉，聖人之道造端乎。夫婦之所能行而極乎。聖人之所不能知造端乎。夫婦之所能行，是以天下無不可學而極乎。聖人之所不能知，是以學者不知其所窮，夫如是，則惻隱足以為仁，而仁不止於惻隱，羞惡足以為義，而義不止於羞惡，此不亦孟子之所以為性善之論歟。,GJTS-XXD,古今圖書集成·學行典,334
尤悔,魏文帝忌弟任城王驍壯。因在卞太后閤共圍棋，並噉棗，文帝以毒置諸棗蔕中。自選可食者而進，王弗悟，遂雜進之。既中毒，太后索水救之。帝預敕左右毀缾罐，太后徒跣趨井，無以汲。須臾，遂卒。復欲害東阿，太后曰：「汝已殺我任城，不得復殺我東阿。」,CTEXT,世說新語 ,116
隱逸,《南濠詩話》：潘逍遙寓居錢唐嘗一至陝，觀華山留題云高愛三峰插太虛昂頭吟望倒騎驢，旁人大笑從他笑終擬全家向上居。時魏野仲先居陝有贈逍遙詩云：從此華山圖籍上，更添潘閬倒騎驢。二公之高致蓋可想也。《魏仲先詩十卷‧名鉅鹿東觀集》：予嘗閱之今記其數聯，閒居書事云，成家書滿屋，添口鶴生孫。和玉衢見寄云，身猶為外物，詩亦是虛名。詠懷云，拜少腰寧負眠，多眼不辜春日。云，妻喜栽花活，兒誇鬥草贏。村居述懷云，鶴病生閒惱，僧來廢病眠。又有詠盆池萍云，莫嫌生處波瀾小，免得漂然逐眾流。真隱者之事亦隱者之言也。,GJTS-XXD,古今圖書集成·學行典,244
分職,先王用非其有，如己有之，通乎君道者也。夫君也者，處虛素服而無智，故能使眾智也；智反無能，故能使眾能也；能執無為，故能使眾為也。無智、無能、無為，此君之所執也。人主之所惑者則不然，以其智彊智，以其能彊能，以其為彊為，此處人臣之職也。處人臣之職而欲無壅塞，雖舜不能為。,CTEXT,呂氏春秋 ,132
隱逸,君子遯世無悶，獨立不懼。孔子稱長沮、桀溺隱者也。古之隱者，或恥聞禪代，高讓帝王，以萬乘為垢辱，之死亡而無悔。此則輕生重道，希世間出，隱之上者也。或託仕監門，寄臣柱下，居易而以求其志，處汙而不愧其色。此所謂大隱隱於市朝，又其次也。或裸體佯狂，盲瘖絕世，棄禮樂以反道，忍孝慈而不恤。此全身遠害，得大雅之道，又其次也。然同不失語默之致，有幽人貞吉矣。與夫沒身亂世，爭利干時者，豈同年而語哉。《孟子》曰：今人之於爵祿，得之若其生，失之若其死。《淮南子》曰：人皆鑒於止水，不鑒於流潦。夫可以揚清激濁，抑貪止競，其惟隱者乎。自古帝王，莫不崇尚其道。雖唐堯不屈巢、許，周武不降夷、齊；以漢高肆慢而長揖黃、綺，光武按法而折意嚴、周；自茲以來，世有人矣。有梁之盛，繼紹風猷。斯乃道德可宗，學藝可範，故以備《處士篇》云。,GJTS-XXD,古今圖書集成·學行典,350
寺碑,又《并州寺碑》曰：夫至道密微，無跡可睹，神功感應，有理斯存，雖慧日已照，而大夜莫曉，香雨時流，而深塵未息，曠劫悠緬，歷代遐長，眇眇世羅，無能免其一目，汎汎慾網，孰敢解其三面，自大教遷流，行於中土，希向之士，煙踊波屬，洹沙未足為言，積塵所不能喻，皆去出沒生死之河，浮沉愛育之海，未有矯然獨悟，脫落身名，望彼岸而攸往，汎寶舡而利涉。,CTEXT,藝文類聚 ,164
博約,章演志學集千古之大成，願學立百代之定矩，一祖一宗前無古後無今，此學譜所由來也，世之學者，疇不讀習論孟之書，疇不談說孔孟之道，而究竟博約之學脈者，每鮮其人蓋由經生學士，視為常談童而習之，達即棄若弁髦無論已學究汨，沒於訓詁至皓首莫識其指歸，猶可說也。惟高明特達者，反鄙之為糟粕灰燼溺心佛藏，不思生長覆載閒既自忘其罔，極之恩，乃欲脫然宇宙外，正由論孟至約之學脈，未之明耳，夫道雖博約一致，而一本萬殊約尢博之所歸宿也。如萬物發生兩閒者，不可勝窮，苟不能見天地之心，曷知其生生化化，原自至簡易哉。是故論孟記載言，言皆身心性命之發洩，自朝廷達之閭巷，君君臣臣父父子子兄兄弟弟夫夫婦婦，以至朋友之交，凡一言一動未有斯，須能越其範圍者乃曰：吾道一以貫之。曰：夫道一而已矣，雖未易神明，其所指要之不可以泛求也。嘗紬繹其篇章，如博學於文，約之以禮，亦可以弗畔矣，夫如博學而詳說之，將以反說約也。是約之一言，魯鄒一轍，故以約失之者，鮮矣。,GJTS-XXD,古今圖書集成·學行典,408
技勇,元甲旋創辦精武學堂，嘗曰：「欲使強國，非人人尚武不可。」久之，而為日本之擅柔術者某所忌，思有以傾之，乃約十人至滬，欲與元甲角，然皆懼死，要以勿用拳，元甲拒之，卒以手決勝負。元甲又使其徒先與賽，日人敗者五，大恚，亟推一最有力者與賽，乘間出臂，欲中傷之，元甲徐格以手而臂折矣。,WIKI,清稗類鈔,136
孝弟,饒膂力負氣，獨事父婉順以孝聞，東關故水窟，虎忽起叢草，眾驚噪虎，逸入千園中，父出見攫千吐哺，急出手持竹著連擊，虎頭且擊且號，曰：汝不脫吾父耶，何敢爾。虎挀其面不為動，擊愈急虎舍以去，乃負父歸，腸出納而紉之，禱於庭曰：願得父偕生否，願偕死，幸勿獨存。父創甚猝不得善藥，因攬庭前苦薺嚼傅之，痛稍止，俄群獵過其門，詢所以藥入，視之曰：嘻此即是也，和酒飲之，令各沾醉。數日則俱起矣，有欲以其事聞於官議旌胥索賄千語，人曰：奈何為今之行錢，買孝子者。母陳病篤，徵憂苦不食，夜禱於北辰，刲股肉以進，病遂愈，時方春庭，桂吐華鳩巢於室。,GJTS-XXD,古今圖書集成·學行典,259
貪損,民之饑，以其上食稅之多，是以飢。人民所以饑寒者，以其君上稅食下太多，民皆化上為貪，叛道違德，故饑。民之難治，以其上之有為，是以難治。民之不可治者，以其君上多欲，好有為也。是以其民化上有為，情偽難治。民之輕死，以其上求生之厚，人民所以侵犯死者，以其求生活之道太厚，貪利以自危。是以輕死。以求生太厚之故，輕入死地也。夫為無以生為者，是賢於貴生。夫唯獨無以生為務者，爵祿不干於意，財利不入於身，天子不得臣，諸侯不得使，則賢於貴生也。,CTEXT,老子河上公章句 ,213
敬信,吳彥甫侍郎在京時，一日飲於鄉人家，酒闌行令，負者罰於翌日作東道主，乃餉同座者以晚餐。吳屢負，而是日驟寒，吳歸而疾作，同座者知之，誡勿設宴，吳不可，仍折柬招客，令家人設具。或詫之，則曰：「此雖游戲事，亦不欲失信也。」客至，仍出而酬酢，且終席焉。,WIKI,清稗類鈔,121
婚姻,婚日，富女乘花轎，貧女乘喜轎，導以燈籠、喇叭各二。男家迎者曰娶親奶奶，女家送者曰送親奶奶。女家贈點心與婿，謂之觀茶，設席宴新郎新婦，謂之觀席。男家會新親，請其坐第一席。薄暮，新郎新婦登炕坐帳，食長壽麵，開臉。明日，下地，行禮，序長幼。又明日，新郎新婦皆至女家，曰雙回門。抱保平符，符裹五穀、銀戒指、天平等物，筵宴。,WIKI,清稗類鈔,157
讀書,父子分爭於言句之末，以計較毫釐得失，而失其學術之大體，何秦人之典，蕭何能收於草昧之，初蕭何之典，歆向不能紀於承平之後，是所見有異也。逐鹿之人，意在於鹿，而不知有山求魚之人，意在於魚而不知有水。劉氏之學意在章句，故知有書，而不知有圖。鳴呼，圖譜之學，絕是誰之過與。,GJTS-XXD,古今圖書集成·學行典,131
詼諧,錢昂治郡有聲，以才能稱於崇觀間。短小精悍，老而矍鑠。嘗帥秦州。時童貫初得幸，為熙河措置遼事，恃寵驕倨。將迎不暇，獨昂未嘗加禮。一日赴天寧開啟待貫之來，久之方至。昂問之曰：「太尉來何暮耶？」貫曰：「偶以所乘驢小而難騎，動輒跳躍。適方欲據鞍，忽盤旋庭中甚久。以此遲遲。」昂曰：「太尉之驢雄邪？」貫對曰：「雄者也。」昂曰：「既爾難奈何，不若閹之。」貫一時愧怒而莫能報。其後貫大用事，卒致遷謫。,WIKI,宋稗類鈔,193
聖門諸賢,封侯錫命，永代流芳。公祖句茲子之生魯，從師尼父，恂恂闕里，峨峨章甫，非聖勿言，惟道是與，千古而下，俾侯齊土。縣成異能之士，孔徒實繁，悅服至德，祖述微言，富稟天爵，游乎聖門，追崇之典，胙以侯藩。秦非七十之賢，皆傳聖道，彼美之子，學臻堂奧，珍席圭璋，儒宮黼藻，列爵華亭，令名長保。顏噲回也庶幾，諸顏近之，洙泗受業，汶上從師，輔翼儒道，經營德基，俾侯於齊，君子攸宜。顏之僕洙水悠悠，子叔優優，及肩等賜，升堂並由，元后時邁，禮成介丘，旌此達者，爵為列侯。邽巽展矣子斂，孔門高弟，模範將聖，博約六藝，斯謂達者，顯於當世，追封列侯，流芳永裔。孔忠賢哉先生，聖矣夫子，道貴希聖，聞斯行已，闕里服膺，國庠從祀，載享侯封，式昭德美。,GJTS-XXD,古今圖書集成·學行典,307
孝弟,敦曰：不可委先澤於異姓。厚直取之。弟後拮据事生。久之敦曰：吾何取弟產。欲弟知艱苦自立爾。乃今能治生。遂以產還弟，不取其直。敦晚舉五子，人以為行義之報云。,GJTS-XXD,古今圖書集成·學行典,76
聖門諸賢,束帶立朝，閑賓主之儀。《弟子行篇》：齊莊而能肅，志通而好禮，擯相兩君之事，篤雅有節，是公西赤之行也。子曰：禮經三百，可勉能也。威儀三千則難也。公西赤問曰：何謂也。子曰：貌以儐禮，禮以儐辭，是謂難焉。眾人聞之，以為成也。孔子語人曰：當賓客之事，則達矣。謂門人曰：二三子之欲學賓客之禮者，其于赤也。按《史記‧仲尼弟子列傳》：公西赤字子華。少孔子四十二歲。子華使于齊，冉有為其母請粟。孔子曰：與之釜。請益，曰：與之庾。冉子與之粟五秉。孔子曰：赤之適齊也，乘肥馬，衣輕裘。吾聞君子周急不繼富。按《闕里志》：公西赤，唐贈郜伯，宋封鉅野侯。,GJTS-XXD,古今圖書集成·學行典,264
孝友,祁門馬曰琯，字嶰谷，家揚州。兄曰楚，出後世父，嫡母洪恭人出。弟曰璐，與嶰谷同母，皆陳恭人出。嶰谷至性過人，受經後，嘗據案靜坐，矻然若老儒。說經嶽嶽，不可撼，難兄穉弟，考校文藝，評隲史傳，旁逮金石文字，自相師友。後雖授室，風雪凄其，未嘗不抵足聯牀，恒曰：「吾三人如一體，不能暫分也。」,WIKI,清稗類鈔,141
隱逸,吳筠粵真隱先生者，體曠容寂，神清氣沖，迥出塵表。深觀化宗，偃太和之室，詠元古之風。收人之所不寶，棄人之所必崇。以道德為林圃，永逍遙於其中。有玩世公子，思發其蒙，乃詣先生之所舍，詢出處之異同。於是稽首跪而稱曰：僕聞士之生也，備百行，榮九德，靜為物軌，動為人，則可見。故不隱可言，故無默使。上葉唐虞之化，下安仁壽之域。既兩儀交泰，九有不。然後分人之土，執人之珪，故伊尹負鼎而去有莘。太公釋釣而出磻溪。朝淪污泥，夕升丹梯。若喬木之集鵷鳳，清流之躍鳧鷖。何必矯抗，斯慕中和。見睽躡跡巢，許追蹤夷齊。膏屯于骨肉，和勦于甿黎。捐坦蕩之脩衢，履幽廢之荒蹊。漱寒泉之泠泠，藉青草之萋萋。悲林風之夕振，厭山鳥之晨啼。始支離而餒息，終攣卷而寒栖。信行藏之足驗，唯名實之可稽。願一聞其至言，俾向方而不迷也。先生宇合寥天心，凝帝先泯禍福之境，杜樞機之權。將有言而中，止不得已而應焉。曰：夫洪荒之際，物靡艱阻。上如崇丘，下若平楚。高卑定位，各暢其所。賢愚同條，智詐罔舉。孰為處。孰為語。時遷樸散，質變淳訛。升沈異躅，明暗殊科,GJTS-XXD,古今圖書集成·學行典,449
讀書,明張同德繄皇明之建極，擁圖籙以作君，啟先王之冊府迺稽古而右文，訪懿軌於，丘索蒐微言於典墳，聚六經之芳潤，糾百氏之清芬，愬書契以來，茲盡述作之紛紜，漢武之所不及，表章淮南之所。未嘗見聞極宇宙之巨麗，觀古今於夕昕，於是考類就班選義，按部文移科斗之質，字別魯魚之誤，標錦軸之輝煌，飾牙籤而分布，收千載之祕藏，為一代之藻，黼陋華牘之十重隘景龍之四庫，念所寶之，惟書慮燥濕之相薄，闢藝圃於西崑，創連雲之畫閣，左坪右，虹棟刻桷，丹楹炫爛，銀榜灼爍，同石渠之藻富，豈結綺之盤樂。纍纍鉛槧，映交。疏紅日以焜煌，苾苾芸香，拂櫺。,GJTS-XXD,古今圖書集成·學行典,255
致知,且如人學射：若志在紅心上，少閒有時只射得那帖上；志在帖上，少閒有時只射得那垛上；志在垛上，少閒都射在別處去了。以聖賢之意觀聖賢之書，以天下之理觀天下之事。人都以私見自去窮理，只是自家所見，去聖賢之心尚遠在。這箇物事密，分毫閒便相爭。如不曾下工夫，一時去旋揣摸他，只是疏闊。真箇下工夫見得底人，說出來自是膠粘。旋揣摸得，是亦何補。看道理，須是見得實，方是有功效處。若於上面添些元妙奇特，便是見他實理未透。大凡義理積得多後，貫通了，自然見效。不是今日理會得一件，便要做一件用。譬如富人積財，積得多了，自無不如意。又如人學作文，亦須廣看多後，自然成文可觀。不然，讀得這一件，卻將來排湊做，韓昌黎論為文，便也要讀書涵詠多後，自然好。柳子厚云，本之於六經云云之意，便是要將這一件做那一件，便不及韓。問：是理會得孝，便推去理會得弟否。曰：只是傍易曉底挨將去。如理會得親親,GJTS-XXD,古今圖書集成·學行典,379
篤行,方恂姜浩李景汪彥趙贇按《巢縣志》：方恂，在城一圖人；姜浩，在城七圖人；李景，柘皋鄉人；汪彥，添保鄉一圖人；趙贇賢之弟。景泰六年各上米四百石賑，濟冠帶榮身。,GJTS-XXD,古今圖書集成·學行典,77
遊覽,鼓枻浮大川，延睇洛城觀，洛城何鬱鬱，杳與雲霄半，前望蒼龍門，斜瞻白鶴館，槐垂御溝道，柳綴金隄岸，迅馬晨風趨，輕輿流水散，高歌梁塵下，緪瑟荊禽亂，我思江海遊，曾無朝市玩，忽寄靈臺宿，空軫及關歎，仲子入南楚，伯鸞出東漢，何能栖樹枝，取斃王孫彈。晚流稍東急，暝景促西暉，水鳥銜魚望，蓮舟拂芰歸，郊原共超遠，林野雜依菲，從君採蘿葛，寧復想輕肥。上林看草色，河橋望日暉，洛陽城閉晚，金鞍橫路歸。漁舟暮出浦，漢女採蓮歸，夕雲向山合，水鳥望田飛，蟬鳴早秋至，蕙草無芳菲，故隱天山北，夢想日依依。,CTEXT,藝文類聚 ,240
師友,弟子於師之自身稱謂，筆之於書面，皆寫「受業」二字，至於口頭則有別。對於受業、問業之師，曰學生；對於受知之師，曰門生，蓋以列於門牆也。且受知師大抵為達官貴人，其公署，其私邸，必有閽人，閽人所居之室曰門房，弟子往謁，必先至門房，俟閽人通報傳見，乃敢面師，故曰拜門。所贈閽人之金曰門包，約為師所得贄敬百分之十。,WIKI,清稗類鈔,152
士節,士之為人，當理不避其難，臨患忘利，遺生行義，視死如歸。有如此者，國君不得而友，天子不得而臣。大者定天下，其次定一國，必由如此人者也。故人主之欲大立功名者，不可不務求此人也。賢主勞於求人，而佚於治事。,CTEXT,呂氏春秋 ,99
技勇,每歲射布靶時，漢文臣有能射者亦許與及，特賜花翎以旌之。趙謙士侍郎每歲貫侯，屢為文員冠，高宗甚嘉之。戴文端公衢亨任修撰時，隨從木蘭，射鹿以獻，高宗大悅，曾賦天章以紀焉。惟江畹香中丞蘭甫彎弓，其鞢忽壞，弓矢盡落於地，上大笑，時謂之江三丟。,WIKI,清稗類鈔,117
曠達,無名氏為樂未幾，時遭世險巇。逢此百罹，零丁荼毒。愁懣難支，遙望辰極，天曉月移，憂來填心，誰當。我知戚戚多思慮，耿耿不寧，禍福無形。唯念古人，遜位躬耕，遂我所願。以茲自寧，自鄙山棲，守此一榮。暮秋烈風起，西蹈滄海，心不能安。攬衣起瞻夜，北斗闌干，星漢照我去，去自無他。奉事二親，勞心可言。窮達天所為，智者不愁，多為少憂。安貧樂正道，師彼莊周遺名者貴子熙同巘往者二賢，名垂千秋。飲酒歌舞不樂，何須善哉。照觀日月，日月馳驅，轗軻世間，何有何無。貪財惜費，此何一愚。命如鑿石，見火居世，竟能幾時。但當歡樂自娛，盡心極所嬉。怡安善養君德性，百年保此期頤。,GJTS-XXD,古今圖書集成·學行典,272
剛柔,循理守常。曰：道臨危制變。曰：權權之為稱，譬猶權衡也，衡者測邪，正之形權者，揆輕重之勢量，有輕重則形之於衡，今加一環於衡左，則右蹶，加之於右，則左蹶，唯莫之動，則平正矣，人之於事，臨危制變，量有輕重平而行之，亦猶此也，古之權者，審其輕重，必當於理而後行焉，易稱巽以行權，語稱可以適道，未可與權，權者反於經，而合於道，反於義而後有善，若唐棣之華，反而更合也，孝子之事，親和顏卑，體盡孝盡，敬及其溺也，則攬髮而拯之，非敢侮慢以救死也，故溺而捽，父祝則名君勢不得已，權之所設也，慈愛者人之常情，然大義滅親，滅親益榮，由於義也，是故慈愛方義二者相權，義重則親可滅，若虞舜之放弟象傲，周公之誅管叔，石碏之殺子厚，季友之酖叔牙，以義權親，此其類也，欺父矯君，臣子悖行，然舜娶不告，弦高矯命者以絕祀之罪，重於不告矯命之過，輕於滅國，權之義也，夫有道則無權，道失則權作，道之於用猶衣冠之在身也，權之輕重，猶甲胄之衛，體也，介胄禦寇而不可常服，權以理度而不可常用，自非賢哲莫能處也。,GJTS-XXD,古今圖書集成·學行典,432
孝弟,陳典字堯道，兼善先生之子，恭節先生五世祖也，中成化庚子經魁，少以忠孝自期，因二親老不忍遠離，遂不赴，春官試，竭力奉養，冬溫夏凊，有古人風親疾，籲天祈以身代，盡誠盡禮郡人效之。,GJTS-XXD,古今圖書集成·學行典,87
孝弟,嘗繭足千里白其母余氏之節，詔給銀三十兩，樹綽楔彥拜恩曰：吾母榮矣，敢私君之賜耶。盡以分鄉鄰之，窶者而自出貲，以樹聞者多之。徙平陽，父遘危疾，焚香籲天灼臂求代，後八年始歿，蔬粥廬墓，兼好施，予官給粟帛旌其行。,GJTS-XXD,古今圖書集成·學行典,103
孝,非先王之法服不敢服，非先王之法言不敢道，非先王之德行不敢行。是故非法不言，非道不行；口無擇言，身無擇行。言滿天下無口過，行滿天下無怨惡。三者備矣，然後能守其宗廟。蓋卿、大夫之孝也。《詩》云：「夙夜匪懈，以事一人。」,CTEXT,孝經,107
學問,昨晚言似太多，然遇二君，亦不得不多耳。其閒以造詣未熟言之，未瑩則有之，然郤自是吾儕一段的實工夫。思之未合請勿輕放過，當有豁然處也。聖人之心纖翳，自無所容，自不消磨刮。若常人之心如斑垢駁雜之鏡，須痛加刮磨一番，盡去其駁蝕，然後纖塵即見纔，拂便去亦自不消費力，到此已是識得仁體矣。若駁雜未去其閒，固自有一點明處，塵埃之落固亦見得，亦纔拂便去至於堆積於駁蝕之上，終弗之能見也。此學利困勉之所由異，幸弗以為煩難而疑之也。凡人情好易而惡難，其閒亦自有私意氣習纏，蔽在識破。後自然不見其難矣。古之人至有出萬死而樂為之者，亦見得耳。向時未見得向裏面意思，此工夫自無可講處。今已見此一層，卻恐好易惡難，便流入禪釋去也。昨論儒釋之異明道，所謂敬以直內則有之義以方外則未也。畢竟連敬以直內亦不是者已說到八九分矣。,GJTS-XXD,古今圖書集成·學行典,346
聖門諸賢,王安石予讀史所，載子貢事，疑傳之者妄，不然，子貢安得為儒哉。夫所謂儒者，用於君，則憂君之憂，食於民，則患民之患，在下而不用，則修身而已。當堯之時，天下之民患於洚水，堯以為憂故。禹於九年之閒，三過其門而不一省其子也。回之生，天下之民患有甚於洚水，天下之君憂有甚於堯。然回以禹之賢，而獨樂陋巷之閒，曾不以天下憂患介其意也。夫二人者，豈不同道哉。所遇之時則異矣，蓋生於禹之時，而由回之行則是，楊朱也。生於回之時，而由禹之行則是墨翟也。故曰：賢者用於君，則以君之憂為憂；食於民，則以民之患為患；在下而不用於君，則修其身而已。何憂患之與哉。夫所謂憂君之憂，患民之患者，亦以義也，苟不義而能釋君之憂除民之患，賢者亦不為矣。《史記》曰：齊伐魯，孔子聞之，曰：魯，墳墓之國，國危如此,GJTS-XXD,古今圖書集成·學行典,333
婚姻,恩曉峰，京旗人，為某相孫女，家故素封，其父行皆有周郎癖，暇輒弄絃索以為樂。曉峰固聰慧，輒自屏後記其節奏，於閨中肄習之，似小叫天，惟嗓音較小，然曲折幽怨，雖巫峽猿啼，衡陽鶴唳，不能過也。光緒壬寅，始至津奏伎，稱一時獨步。兼唱武生，如《落馬湖》等齣，亦不落凡響。汪笑儂排《戲迷傳》，伶界皆展轉仿效，津門能此曲者，曰麒麟童、小桂芬。顧二伶喉皆瘖，不盡善，其能如初寫《黃庭》恰到好處者，曉峰而已。丹桂閉，曉峰遂南下，旋嫁姜春桂。姜初為下天仙小生，自得曉峰後，月俸千金，遂安坐而食，不復操故業矣。,WIKI,清稗類鈔,243
仁,溫良者，仁之本也。敬慎者，仁之地也。寬裕者，仁之作也。孫接者，仁之能也。禮節者，仁之貌也。言談者，仁之文也。歌樂者，仁之和也。分散者，仁之施也。儒皆兼此而有之，猶且不敢言仁也。仁之，本謂根本於仁也，地猶踐履也，作充廣也，能能事也，八者，皆仁之發見仁包四德百行之原，故於其終也，以仁為說焉。,GJTS-XXD,古今圖書集成·學行典,144
吏治,歐陽公好推挽後學。王向少時為三班奉職，勾當滁州一鎮。公守滁日，有書生為學子不行束修，自往詣之，學子閉門不接。書生訟於向，向判其牒曰：「禮聞來學，不聞往教。先生既已自屈，弟子寧不少高。盍二物以收威，豈兩辭而造獄。」書生不喜向判，徑持牒以見歐公。公一閱大稱其才，遂為延舉，卒成聞人。,WIKI,宋稗類鈔,139
篤行,陳湯命，業儒，有隱德。平生謹厚，取與不苟幼孫陳初元嬉于街拾一紙，封上寫楊愛松三字，內金三兩五錢，將封交祖湯。湯訪年餘，實得其人，完封還之。他事類此不可殫述。,GJTS-XXD,古今圖書集成·學行典,78
技勇,忽聞簷際有聲曰：「幸未中。」又聞有聲曰：「已中吾耳。」已而寂然。明日侵晨，侍者已起，趣客行，且曰：「夜來大師出殿墀，已發遣二盜矣。大師讀內典十年，萬緣已空，不欲死賊，故一劍但逾其髮際，一中其耳，小創之。去此十五里有寺，中有駝背行者，汝將大師命，與之同行，逾山東界，即無盜矣。」時丁必求見大師，入方丈，叢花盛開，湘簾下垂花際。師，三十許麗人也，不圖其藝如此。去城十五里，果得行者，述大師諭，行者即引蹇驢從行。行不挾兵，但懸一囊於驢背，滿實小刃，自云發無不中，為大師高足。叩以大師蹤跡，行者但笑不答，於是盡山東境，乃不遇一盜。,WIKI,清稗類鈔,261
任道,仲舒所立甚高。後世之所以不如古人者，以道義功利關不透耳。仲舒識得本原，如云正心修身可以治國平天下，如云仁義禮智皆其具，此等說話皆好。若陸宣公之論事，卻精密，第恐本原處不如仲舒。然仲舒施之臨事，又卻恐不如宣公也。賈誼之學雜。他本是戰國縱橫之學，只是較近道理，不至如儀秦范蔡之甚爾。他於這邊道理見得分數稍多，所以說得較好。然終是有縱橫之習，緣他根腳只是從戰國中來故也。漢儒惟董仲舒純粹，其學甚正，非諸人比。只是困苦無精彩，極好處也只有正誼、明道兩句。下此諸子皆無足道。如張良諸葛亮固正，只是太粗。問：正其誼者，凡處此一事，但當處置使合宜，而不可有謀利占便宜之心；明其道，則處此事便合誼，是乃所以為明其道，而不可有計後日功效之心。正誼不謀利，在處事之先；明道不計功，在處事之後。如此看，可否。曰：恁地說，也得。他本是合掌說，看來也須微有先後之序。,GJTS-XXD,古今圖書集成·學行典,370
孝弟,性孝友慷慨有大，節同弟挾策江淮間，遭寇俱為所得，弟曰兄能事母寧，殺我，兄曰：弟未有子寧殺我，賊義而兩釋之。,GJTS-XXD,古今圖書集成·學行典,53
學問,則有常性人之立於天地之閒也，則有常事在身有一身之事，在家有一家之事，在國有一國之事，其事也，非人之所能為也，性之所有也。弗勝其事則為弗，有其性，弗有其性則為弗克。若天矣克，保其性而不悖其事，所以順乎天也。然則捨講學其能之哉。凡天下之事皆人之所當為君臣，父子，兄弟，夫婦，朋友之際，人事之大者也。以至於視聽言動，周旋食息至纖，至悉，何莫非事者，一事之不貫則天性以之陷溺也。然則講學，其可不汲汲乎。學所以明萬事而奉天職也，雖然事有其理而著於吾心心也者。萬事之宗也。惟人放其良心，故事失其統紀學也者，所以收其放而存其良也。夏葛而冬裘饑食而渴飲，理之所固有而事之所當然者。凡吾於萬事皆見其，若是也。而後為當其可學者求乎。嘗竊怪今世之學者，其所從事往往異乎。是鼓篋入學，抑亦思吾所謂學者，果何事乎。聖人之立教者，果何在乎。而朝廷建學群聚而教養者，又果何為乎。此獨未之思而已矣。使其知所思則必竦然動於中而其朝夕所接君臣，父子，兄弟，夫婦，朋友之際。視聽言動之閒，必有不得而遁者庶乎。可以知入德之門矣。入德有門戶，得其門而入。,GJTS-XXD,古今圖書集成·學行典,456
符命,上罔顯於羲皇，中莫盛於唐虞，邇靡著於成周，仲尼不遭用，春秋因斯發言，神明所祚，兆民所託，罔不云道德仁義禮智，獨秦崛起西戎，因襄文宣靈之僭跡，基孝公，茂惠文，奮昭莊，至政，破從擅衡，并吞六國，遂稱乎皇帝，盛從鞅儀韋斯之邪政，馳鶩起翦恬賁之用兵，滅滅古文，刮語燒書，弛禮崩樂，塗民耳目，遂流唐漂虞，滌殷蕩周，𤓉除仲尼之篇籍，自勒功業，改制度軌量，咸稽之於秦紀，是以耆儒碩老，抱其書而永遯，禮官博士，卷其舌而不談，二世而亡，何其劇歟，帝王之道，兢兢乎不可離已，夫能貞而明之者窮祥瑞，困而昧之者極妭愆，故若古者稱堯舜，威侮者陷桀紂，況盡訊掃前聖數千載功業，專用己之私，而能享祜者哉。會漢祖龍騰酆沛，奮迅宛葉，自武關，與項戮力咸陽，創業蜀漢，發跡三秦，克項山東，而帝天下，擿秦政慘酷尤煩者，應時蠲始，儒林刑辟歷紀圖典之用稍增焉。,CTEXT,藝文類聚 ,359
孝弟,張永昌，年方十六，弘治九年家大疫，母垂死，籲天刀剜股肉一斤，熟啖之，適有靈祠巫降者曰：前村張某為母割股流血且死，宜亟往救焉。眾往，果然施藥乃甦，母病愈，人皆異之。,GJTS-XXD,古今圖書集成·學行典,81
賞譽,陳仲舉嘗歎曰：「若周子居者，真治國之器。譬諸寶劍，則世之干將。」世目李元禮：「謖謖如勁松下風。」謝子微見許子將兄弟曰：「平輿之淵，有二龍焉。」見許子政弱冠之時，歎曰：「若許子政者，有榦國之器。正色忠謇，則陳仲舉之匹；伐惡退不肖，范孟博之風。」公孫度目邴原：所謂雲中白鶴，非燕雀之網所能羅也。,CTEXT,世說新語 ,145
孝弟,周歲喪母，及髫，謁墓未嘗不痛哭失聲。嘉靖庚子舉于鄉，事繼母孝，父年八十餘，病痢甚，璋臥床下，一夕數十起，手奉溺器，滌牏浣席，盛暑無難色，已嘗其矢苦，喜曰：父無恙也。後五年卒，璋柴毀骨立喪儀，一稟諸古。提學旌其廬，璋謝曰：吾方抱終天之恨而名暇恤哉。固辭不受，旌知西平縣。,GJTS-XXD,古今圖書集成·學行典,134
篤行,平生孝義，侍父疾衣不解帶。其姑貧寡喪目，割己產終養之。族有不能婚及窘困者，助以銀粟。地名大宅白沙小溪病涉，出貲建橋。知縣孔弘化遷學賢其才德，命董治焉。福捐資助工，舉鄉飲賓。處心平易，素行端謹，兄道早喪，事嫂如兄，育姪如子。鄉人有貧不能婚葬者，助之。年八十二。,GJTS-XXD,古今圖書集成·學行典,129
厚薄,動而正，曰道。動之所以正，以其合乎眾所共由之道也。用而和，曰德。用之所以和，以其得道於身，而無所待於外也。天地閒，至尊者道，至貴者德而已矣。至難得者人，人而至難得者，道德有於身而已矣。文辭，藝也；道德，實也。篤其實，而藝者書之。又不知務道德而第以文辭為能者，藝焉而已。,GJTS-XXD,古今圖書集成·學行典,134
讚學,夫是故道之於心也，猶火之於人目也。中穽深室，幽黑無見，及設盛燭，則百物彰矣。此則火之燿也，非目之光也，而目假之，則為明矣。天地之道，神明之為，不可見也。學問聖典，心思道術，則皆來覩矣。此則道之材也，非心之明也，而人假之，則為己知矣。,CTEXT,潛夫論 ,116
豪侈,武進楊序玉，名方榮，家有園林，器具精良，非世所恆有。客至命酒，珍錯疊陳。稍醉，即賦詩，或召冶童歌，自吹蕭以和之。蓋其父以進士起家，累官至巡撫，家多妓樂，率善歌舞，其園為里中冠。楊生而習知歌舞，吹蕭擊鼓，鳴箏度曲，俱幼眇自喜。又美姿容，時比之潘、衛，以望見為幸，每一出遊，至傾市觀。顧好為文章，能學歌詩，獵傳記，雖善談笑，不為嫚戲。後赴省試罷歸，愈發憤力學，凡昔日所往還者，率謝絕不為通，曰：「使吾讀書三載，即不如古人，何至若庸妄之流，徒逐若輩以為豪耶！」未幾，以病卒，年止二十有七，諸從游者無不流涕。,WIKI,清稗類鈔,250
孝弟,徐汝良字仲寰，父振病篤，汝良割股投劑中病，良已邑令監司顏其門，曰：曾閔之孝，父歿負土治壟。與傭伍雜作茹素三年，與諸弟析箸不以嫡子私取寸錢尺帛，諸弟有夙逋多為代償，當事欲上其事，以富家子不果。,GJTS-XXD,古今圖書集成·學行典,95
講學,至善其釋止，至善首言邦畿千里，惟民所止，其重邦畿如此，而要其所至，不外于君臣父子之倫，蓋聖人之教人明白顯易，不為奧說渺論。又如此夫，惟君臣父子之倫明，而後朝廷，尊朝廷尊而後成其為邦，畿可為民。止故曰：商邑翼翼，四方之極，會極會此，歸極歸此。此之謂首善非他之通邑，大都所得而比也。二先生之拳，拳于此舉，意念深矣。吾聞鄒先生之學，深參默証以透性為宗，以生生不息為用。其境地所詣，仍若并禪機元旨而包括于胸中，馮先生之學反躬實踐以性善為主，以居敬窮理為程。其識力所超，又若舉柱下竺乾而悉驅于教。外要之規矩準繩，倫常物。理尺尺寸寸不少，踰越與世之高談，性命忽略，躬行者大相徑庭。則二先生師世淑人之範，模又無不同。,GJTS-XXD,古今圖書集成·學行典,301
隱逸,騎牛帶瓢，出入廛野。高宗聞其名，召至洛陽，俄稱疾歸。天授初，江南宣勞使周興薦之，復召赴都，擢朝散大夫。興死，免官歸，素譽頓衰。按《舊唐書》：德義，蘇州崑山人也。咸亨初，隱居虎丘山，以琴書自適。或騎牛帶瓢，出入郊郭東市，號為逸人。高宗聞其名，徵赴洛陽。尋稱疾東歸。公卿已下，皆賦詩餞別，德義亦以詩留贈，其文甚美。天授初，江南道宣勞使、文昌左丞周興表薦之，則天徵赴都，詔曰：蘇州隱士史德義，志尚虛元，業履貞確，謙沖彰於里閈，孝友表於閨庭。固辭徵辟，長往嚴陵之瀨；多謝簪裾，高蹈愚公之谷。博聞強識，閱《禮》敦《詩》，繕性丘園，甘心畎畝。朕承天革命，建極開階，寤寐星雲，物色林壑。順禎期而捐薜帶，應休運而解荷裳；粵自海隅，來游魏闕，行藏之理斯得，去就之節無違。風操可加，啟沃攸佇，特宜優獎，委以諫曹。可朝散大夫。後周興伏誅，德義坐為所薦免官。以朝散大夫放歸丘壑，自此聲譽稍減於隱居之前。,GJTS-XXD,古今圖書集成·學行典,389
雅量,居常則易，遇險輒變；林回失聲，舞陽色戰；安石折屐，宏微投棋；一時鎮物，矯情悉見；不罪然須，若忘唾面；有忍有容，德乃可羨，集雅量。,WIKI,宋稗類鈔,64
治家,江東婦女，略無交遊，其婚姻之家，或十數年間，未相識者，惟以信命贈遺，致殷勤焉。鄴下風俗，專以婦持門戶，爭訟曲直，造請逢迎，車乘填街衢，綺羅盈府寺，代子求官，為夫訴屈。此乃恆、代之遺風乎？南間貧素，皆事外飾，車乘衣服，必貴整齊；家人妻子，不免飢寒。河北人事，多由內政，綺羅金翠，不可廢闕，羸馬悴奴，僅充而已；倡和之禮，或爾汝之。河北婦人，織紝組紃之事，黼黻錦繡羅綺之工，大優於江東也。,CTEXT,顏氏家訓 ,191
孝弟,彭君顏，少孤，事母甚謹。兄子五己子二，曰：此皆吾父孫也。吾終不令兄子獨薄。竟七分其產，授之諸兄子。有弗戒於火者所分宅燬且盡，復鬻己田，率二子更築室居之。其妻愛諸姪女亦不殊己女。人以為一門和氣所萃云。,GJTS-XXD,古今圖書集成·學行典,99
志道,文定卻從龜山求書見上蔡。既到湖北，遂遣人送書與上蔡。上蔡既受書，文定乃往見之。入境，人皆訝知縣不接監司。論理，上蔡既受他書，也是難為出來接他。既入縣，遂先脩後進禮見之。畢竟文定之學，後來得於上蔡者為多。他所以尊上蔡而不甚滿於游楊二公，看來游定夫後來也是郎當，誠有不滿人意處。頃嘗見定夫集,GJTS-XXD,古今圖書集成·學行典,143
當務,跖之徒問於跖曰：「盜有道乎？」跖曰：「奚啻其有道也？夫妄意關內，中藏，聖也；入先，勇也；出後，義也；知時，智也；分均，仁也。不通此五者，而能成大盜者，天下無有。」備說非六王、五伯，以為「堯有不慈之名，舜有不孝之行，禹有淫湎之意，湯、武有放殺之事，五伯有暴亂之謀。世皆譽之，人皆諱之，惑也」。故死而操金椎以葬，曰「下見六王、五伯，將穀其頭」矣。辨若此不如無辨。,CTEXT,呂氏春秋 ,179
孝弟,宋應麟，樂陵廩生，性孝友。父亡，三日不食。隆冬著單衣。殯後，廬墓時時哭奠，負土成丘。會歲荒歉，盜有過廬者，相戒勿入墓驚擾孝子。墓側有鹵井變為甘泉。葬母於黃臺山，家甚貧，親負土築墓，高如山。太守見而異之，遂為請旌。性至孝，篤學敦行，勤勞養父母，寒暑不怠。父母死，各廬墓三年。由監生官山西布政司檢校。,GJTS-XXD,古今圖書集成·學行典,148
敬慎,韓平子問於叔向曰：「剛與柔孰堅？」對曰：「臣年八十矣，齒再墮而舌尚存，老聃有言曰：『天下之至柔，馳騁乎天下之至堅。』又曰：『人之生也柔弱，其死也剛強；萬物草木之生也柔脆，其死也枯槁。因此觀之，柔弱者生之徒也，剛強者死之徒也。』夫生者毀而必復，死者破而愈亡；吾是以知柔之堅於剛也。」平子曰：「善哉！然則子之行何從？」叔向曰：「臣亦柔耳，何以剛為？」平子曰：「柔無乃?乎？」叔向曰：「柔者紐而不折，廉而不缺，何為?也？天之道，微者勝，是以兩軍相加而柔者克之；兩仇爭利，而弱者得焉。易曰：『天道虧滿而益謙，地道變滿而流謙，鬼神害滿而福謙，人道惡滿而好謙。』夫懷謙不足之，柔弱而四道者助之，則安往而不得其志乎？」平子曰：「善！」,CTEXT,說苑 ,310
孝弟,宋規，字漢臣，天資英敏，與紫陽遺山鹿菴九山數儒論道，洛西弟子受業者甚眾，性至孝，親沒，廬墓瑞草生於塋。翰林承旨閻復贊之曰：天性孝友，德重三秦，中統戊戌，試汴梁中論，賦兩科拜議事官。任騰衝府同知，事親至孝，親沒，負土成墳，奉詔旌表。,GJTS-XXD,古今圖書集成·學行典,115
孝弟,頒頓顙陳謝，額盡流血，答之曰：其為帝王，墳塋甚大，恐一宵發掘，不及其屍，更至明朝，事乃彰露，若之何。諸人請具鍬鍤，一旦皆萃。於是夜發其陵，剖棺，見陳武帝鬚並不落，其本皆出自骨中。頒遂焚骨取灰，投水而飲之。既而自縛，歸罪於晉王。王表其狀，高祖曰：朕以義平陳，王頒所為，亦孝義之道也，朕何可罪之。舍而不問。有司錄其戰功，將加柱國，賜物五千段，頒固辭曰：臣緣國威靈，得雪怨恥，本心徇私，非是為國，所加官賞，終不敢當。高祖從之。拜代州刺史，甚有惠政。母憂去職。後為齊州刺史，卒官，時年五十二。,GJTS-XXD,古今圖書集成·學行典,242
豪爽,桓石虔，司空豁之長庶也。小字鎮惡。年十七八未被舉，而童隸已呼為鎮惡郎。嘗住宣武齋頭。從征枋頭，車騎沖沒陳，左右莫能先救。宣武謂曰：「汝叔落賊，汝知不？」石虔聞之，氣甚奮。命朱辟為副，策馬於數萬眾中，莫有抗者，徑致沖還，三軍歎服。河朔後以其名斷瘧。,CTEXT,世說新語 ,123
孝弟,其兄殺人應死，辭連鐵三縣訊則曰：此非兄殺乃三殺也。歷上憲皆無異辭，讎家堅質其兄且曰：三實不在。三曰：我不在汝胡為告我。王推官不能決，以誤殺獄，上長繫十有五年遇赦得釋。,GJTS-XXD,古今圖書集成·學行典,83
講學,日以憂懼，蓋未知所以脫於小人之歸者，方念未能得叩餘論以自警發，忽得來教乃知高明之見已如此，自顧疲駑雖殫十駕之勤亦無以相及矣。瞿然驚嘆，不知所言，至於反復再三則有不能無疑者，蓋來諭自謂嘗有省處，此心直與孔孟無異。言行之閒既從容而自中矣，如此則是老兄之學已到聖賢地位，尚復何疑。而其後乃復更有學未得老將至之嘆，則又無以異於某所憂者，此雖出於退讓不居之意，然與初之所言亦大相反矣。使熹將何取信，而能忘疑於長者之言耶？又以其他議論參考之，竊意老兄涵養之功雖至，而窮理之學未明，是以日用之閒多所未察，雖言之過而亦不自知也。老兄既不鄙其愚而辱問焉。熹雖淺陋亦不敢以虛厚意也，區區管見，願老兄於格物致知之學稍留意焉。聖賢之言則反求諸心而加涵泳之功，日用之閒則精察其理而審毫釐之辨，積日累月存驗擴充，庶乎其真有省，而孔孟之心殆可識矣。示諭讀書之目恐亦太多，姑以應課程可矣。欲其從容玩味，理與神會則恐決不能也。程子之書，司馬、張楊之說，不知其果皆出於一轍耶？抑有所不同也。此等處切須著眼，不可尋行數墨，平易看過而已。,GJTS-XXD,古今圖書集成·學行典,449
立本,凡用兵，勝有三等：若兵未起而錯法，錯法而俗成，俗成而用具。此三者必行於境內，而後兵可出也。行三者有二勢：一曰輔法而法行；二曰舉必得而法立。故恃其眾者謂之葺，恃其備飾者謂之巧，恃譽目者謂之詐。此三者恃一，因其兵可禽也。故曰強者必剛其鬥意：鬥則力盡，力盡則備。是故無敵於海內。治行則貨積，貨積則賞能重矣。賞壹則爵尊，爵尊則賞能利矣。故曰：兵生於治而異，俗生於法而萬轉，過勢本於心而飾於備勢。三者有論，故強可立也。是以強者必治，治者必強；富者必治，治者必富；強者必富，富者必強。故曰治強之道三，論其本也。,CTEXT,商君書 ,249
詆毀,旦夕可致也。然其家囊金匱帛，至為市人所不為。賈師憲獨持相權，惟恐有攘之者，則專用此輩，列之要路。名為尊崇道學，其實幸其闒茸不才，不致掣其肘。以是馴致萬事不理，喪身亡國。嗚呼！孰謂道學之禍不甚於典午之清談乎？陳同甫亦曰：「今世之儒士，自謂得正心誠意之學者，皆風痺不知痛癢之人也。舉一世安於君父之大仇而方且揚眉拱手。以談性命，不知何者謂之性命乎！周公謹有言，世有一種淺陋之士，自視無堪以為進取之地，輒亦自附於道學之名。褒衣博帶，危坐闊步。或鈔節語錄以資高談，或低眉合眼號為默識，而試叩其所學，則古今無所聞知；考驗其所行，則義利無所分別。此聖門之大罪人也。」同甫所嫉者正為此輩爾。,WIKI,宋稗類鈔,287
箴石,丞相曰：「吾聞諸鄭長者曰：『君子正顏色，則遠暴嫚；出辭氣，則遠鄙倍矣。』故言可述，行可則。此有司夙昔所願睹也。若夫劍客論、博奕辯，盛色而相蘇，立權以不相假，使有司不能取賢良之議，而賢良、文學被不遜之名，竊為諸生不取也。公孫龍有言：『論之為道辯，故不可以不屬意，屬意相寬，相寬其歸爭，爭而不讓，則入於鄙。』今有司以不仁，又蒙素餐，無以更責雪恥矣。縣官所招舉賢良、文學，而及親民偉仕，亦未見其能用箴石而醫百姓之疾也。」,CTEXT,鹽鐵論 ,207
隱逸,少學科舉業不成。去學擊劍，又不成，乃折節讀古書學為詩歌，年三十而詩大就。諳曉音律，分刌合度。又善畫山水，兼工寫。生嗜古書畫、器物，一當意輒解衣傾橐以購。有子驕，不事生產，嘉燧經營拮据，以應其求。又輒緣手盡，嘉燧顧益喜謂好事。好客稱其家兒坐，是益重困。然不屑俛仰於人。與通州顧養謙善。友人勸詣之，乃渡江寓古寺，與一二酒人歡飲三日夜，賦《詠古》五章，不見養謙而返。萬曆末，有故人官長治要入潞，已復偕入都，都中貴人爭欲友嘉燧，多避匿不見。崇禎中，錢謙益以侍郎罷歸，築耦耕堂，邀嘉燧偕隱。閱十年乃返休寧，踰年卒，年七十有九。謙益最重其詩，諡之曰松圓詩老。松圓者，嘉燧所居處也。,GJTS-XXD,古今圖書集成·學行典,284
斷訟,《春秋》之義，責知誅率。孝文皇帝至寡動，欲任德，然河陽侯陳信坐負六日免國。孝武仁明，周陽侯田彭祖坐當軹侯宅而不與免國，黎陽侯邵延坐不出持馬，身斬國除。二帝豈樂以錢財之故而傷大臣哉？乃欲絕詐欺之端，必國家法，防禍亂之原，以利民也。故一人伏正罪而萬家蒙乎福者，聖主行之不疑。永平時，諸侯負責，輒有削絀之罰。此其後皆不敢負民，而世自節儉，辭訟自消矣。,CTEXT,潛夫論 ,172
放誕,米芾嘗為書博士，後遷禮部員外郎，數遭白簡逐出。一日以書抵蔡京，訴其流落，且言舉室百指，行至陳留，獨得一舟如許大。遂畫一艇於行間，京哂焉。京子絛得是帖而藏之。時彈文正謂其顛，而米又曆言諸執政，自謂久列中外，並被大臣知遇。舉主數十百，皆用吏能為稱首，一無有以顛蒙者。世遂傳米老辨顛帖。又嘗以書抵西府蔣穎叔云：「芾老矣，先生勿恤浮議薦之。曰：「襄陽米芾，在蘇軾黃庭堅之間。自負其才，不入他黨。今者老矣，困於資格。不幸一旦而死，不得潤色皇猷。黼黻王度，臣僚實共惜之。願聖天子去常格料理之，先生以為何如？」米元章一日回人書，親舊有密於窗隙窺其寫至芾再拜，即放筆於案，整衿瑞下兩拜。,WIKI,宋稗類鈔,285
明理,凡生非一氣之化也，長非一物之任也，成非一形之功也。故眾正之所積，其福無不及也；眾邪之所積，其禍無不逮也。其風雨則不適，其甘雨則不降，其霜雪則不時，寒暑則不當，陰陽失次，四時易節，人民淫爍不固，禽獸胎消不殖，草木庳小不滋，五穀萎敗不成，其以為樂也，若之何哉？故至亂之化，君臣相賊，長少相殺，父子相忍，弟兄相誣，知交相倒，夫妻相冒，日以相危，失人之紀，心若禽獸，長邪苟利，不知義理。,CTEXT,呂氏春秋 ,189
孝弟,父稱為縣西曹書佐，嗜酒夜歸里墅，橫臥途中。雋年十八，見父歸遲，即尋迎之，父醉負而不勝，脫己衣覆之。時中冬沍寒方甚，雋單衣而已。岳陽山多鷙獸，夜有豹視之，為之岐道而去，旦與父同歸。縣吏異之，時人以雋孝感所致。父卒，不呼相者自營，丘封有白鵲常遊于其家棗樹，雋每朝夕臨鵲鳥為之悲鳴，終喪而去。會潞帥劉稹反家近潞發軍士齊討民散走，時雋母年八十餘，唯一子，乃平其父墓別以物識之，輦其母入文城西山，妻蹇步從之，住數宿，妻方至。逃難者多餱糧踴貴，雋拾橡實飴之，以木實供膳者終歲，逮稹滅復輦其母東歸岳陽丘隴，悉為軍士所發，唯雋家墓得完復起塚焉。母卒，哀毀過制，縣令京兆常伯倫知之，給米粟蠲其家，雋將葬母，貧鬻其子，質券已定。其夜夢一人謂曰：爾舍東有錢百萬，乃自發之。及旦，雋自舍東手掘之，果得錢，符夢數焉。,GJTS-XXD,古今圖書集成·學行典,345
天地,百年之木，破為犧尊，青黃而文之，其斷在溝中。比犧尊於溝中之斷，則美惡有間矣，其於失性一也。跖與曾、史，行義有間矣，然其失性均也。且夫失性有五：一曰五色亂目，使目不明；二曰五聲亂耳，使耳不聰；三曰五臭薰鼻，困惾中顙；四曰五味濁口，使口厲爽；五曰趣舍滑心，使性飛揚。此五者，皆生之害也。而楊、墨乃始離跂自以為得，非吾所謂得也。夫得者困，可以為得乎？則鳩鴞之在於籠也，亦可以為得矣。且夫趣舍聲色以柴其內，皮弁、鷸冠、搢笏、紳修以約其外，內支盈於柴柵，外重纆繳，睆睆然在纆繳之中而自以為得，則是罪人交臂、歷指，而虎豹在於囊檻，亦可以為得矣。,CTEXT,莊子 ,266
孝弟,祖任，齊豫章王行參軍。父高明，梁尚書中兵郎。不害性至孝，居父憂過禮，由是少知名。家世儉約，居甚貧窶，有弟五人，皆幼弱，不害事老母，養小弟，勤劇無所不至，士大夫以篤行稱之。年十七，仕梁廷尉平。不害長於政事，兼飾以儒術，名法有輕重不便者，輒上書言之，多見納用。大同五年，遷鎮西府記室參軍，尋以本官兼東宮通事舍人。,GJTS-XXD,古今圖書集成·學行典,154
孝弟,周鳳翔家貧甚，竭力晨昏盡養，無缺父母。病劇叩頭流血，叩天請代，屢蒙徵應，為士類所推。天啟三年兩院給扁旌獎一云孝可格天，一云孝動天人。,GJTS-XXD,古今圖書集成·學行典,66
隱逸,荷蕢者，衛人也，避亂不仕，自匿姓名，孔子擊磬于衛，乃荷蕢而過。孔氏之門曰：有心哉，擊磬乎。既而曰：硜硜乎莫己知也，斯已而已矣，深則厲淺則揭。孔子聞之曰：果哉，末之難矣。,GJTS-XXD,古今圖書集成·學行典,84
隱逸,許由字武，仲陽城槐里人也，為人據義履方邪，席不坐邪，膳不食後，隱於沛澤之中，堯讓天下於許由，由於是遁耕於中岳，潁水之陽箕山之下，終身無經天下色，堯又召為九州長，由不欲聞之，洗耳於潁水濱，時其友巢父牽犢欲飲之，見由洗耳，問其故，對曰：堯欲召我為九州長，惡聞其聲，是故洗耳。巢父曰：子若處高岸深谷，人道不通，誰能見子，子故浮游欲聞，求其名譽，污吾犢口，牽犢上流飲之。,GJTS-XXD,古今圖書集成·學行典,181
風操,昔司馬長卿慕藺相如，故名相如，顧元歎慕蔡邕，故名雍，而後漢有朱倀字孫卿，許暹字顏回，梁世有庾晏嬰、祖孫登，連古人姓為名字，亦鄙事也。昔劉文饒不忍罵奴為畜產，今世愚人遂以相戲，或有指名為豚犢者：有識傍觀，猶欲掩耳，況當之者乎？,CTEXT,顏氏家訓 ,112
知行,來書云，真知即所以為行，不行不足謂之知。此為學者喫緊立教俾務躬行，則可若真謂行即是知，恐其專求本心，遂遺物理，必有闇而不達之處抑。豈聖門知行，並進之成法哉。知之真切，篤實處即是行，行之明覺，精察處。即是知知行工夫，本不可離，只為後世學者分作兩截，用工失卻知行，本體故有合一並進之說，真知即所以為行，不行不足謂之知。如來書所云，知食乃食等。說可見前，已略言之矣。此雖喫緊救弊，而發然知行之體，本來如是非以己意抑揚，其閒姑為是說以苟一時之效者也，專求本心遂遺物理，此蓋失其本心者也，夫物理不外於吾心外，吾心而求物理無物理矣，遺物理而求吾心，吾心又何物耶。心之體性也，性即理也。故有孝親之心，即有孝之理無孝親之心，即無孝之理矣。有忠君之心，即有忠之理，無忠君之心即無忠之理矣。,GJTS-XXD,古今圖書集成·學行典,335
廉儉,江陰楊文定公名時在詞館時，蕭然如窮諸生。一日，聖祖問李文貞公光地曰：「朝臣操守有如張鵬翮、趙申喬者乎？」文貞以文定對，遂命提學直隸。直隸學臣以檢討任，前未聞也。遷侍講，丁艱，服滿，自河工還朝，未補官，有旨令主陝試，亦出特恩。雍正間，以雲貴總督兼雲撫，時於奏牘中言存誠主敬之學，世宗手批答之云：「吾君臣萬里談道，不亦樂乎！」,WIKI,清稗類鈔,161
隱逸,庚桑楚者，楚人也，老聃弟子，偏得老聃之道，以北居畏壘之山，其居三年，畏壘大穰，畏壘之民相與言曰：庚桑子之始來，吾洒然異之，今吾日計之，而不足，歲計之而有餘，庶幾其聖人乎。子胡不相與尸而祝之，社而稷之乎。庚桑子聞之，南面而不釋然，弟子異之，庚桑楚曰：弟子何異於予，夫春氣發而百草生，正得秋而萬寶成，夫春與秋豈無得而然哉，天道已行矣，吾聞至人尸。居環堵之室，而百姓猖狂。不知所如往，今以畏壘之細民而竊竊焉，欲俎豆予於賢人之閒，我其杓之人耶。吾是以不釋於老聃之言。,GJTS-XXD,古今圖書集成·學行典,229
符命,魯哀公十四年，西狩，薪者獲麟，擊之，傷其左足，將以示孔子，孔子道與相逢見，俛而泣。抱麟曰：爾孰為來哉。孰為來哉。反袂拭面，仰視其人，龍顏日角，夫子奉麟之口，須臾吐三卷圖，一為赤伏，劉季興為王，二為周滅，夫子將終，三為漢制造，作孝經。夫子還謂子夏曰：新主將起，其人如得麟者。,CTEXT,藝文類聚 ,136
篤行,何應達，號雲臺。天性孝友，事二人盡豐贍，惟儉薄自甘。父歿，痛泣哀號，見者多為失涕。兩姊無嗣，營丘墓使無餒。而伯兄喪子，鞠其藐孤，撫育兩稚弟，教誨婚姻，人皆以為難。晚年閉門以書史自娛，卒年七十五。,GJTS-XXD,古今圖書集成·學行典,97
孝友,馬氏婦。湖南人。其姑病且死，泣曰：「姑婦二人相依為命，設不可為諱，則新婦煢煢何所依？形單影隻，亦就死耳。」姑曰：「汝勿憂，我死，且為鳥，仍與汝居。」已而姑死，果有鳥止於室中不去，時集於其婦之懷，乃日以米飼之。至月餘，婦泣而祝曰：「姑憫我孤苦，化鳥，以卵翼我，甚善，然我心何安？請自便。」祝畢，鳥去，不復來。,WIKI,清稗類鈔,153
民數,今之為政者，未知恤已矣。譬由無田而欲樹藝也，雖有良農，安所措其疆力乎？是以先王制六卿、六遂之法，所以維持其民，而為之綱目也。使其鄰比，相保相愛，刑罰慶賞，相延相及，故出入存亡，臧否順逆，可得而知矣。如是姦無所竄，罪人斯得。,CTEXT,中論 ,111
篤行,胡甫，庠生，素行廉潔。有趙姓兄弟鬻田價八十兩，遺忘舟中，適甫至，其僕先登舟，見銀欲匿之，甫窺見，詢得其原，正言懲責，駐馬以待。少頃，趙果追及，甫將原銀如數付還，趙求公分，甫堅意不受，趙又以銀一錠貽僕，甫始終固卻，里人至今義之。,GJTS-XXD,古今圖書集成·學行典,113
孝友,李振陽，名生春，商邱人。世居邑西南鄙，薄有田廬，力耕而好義。有從伯善治生，纖嗇自刻苦，銖累所積至八百金。比病革，趣召振陽至，則無所語，如是者數，終不及語而卒。振陽往視其喪，則管簉者迎哭戶內，已而指橐中裝，語之曰：「此汝伯終身所蓄也，遺命畀汝，與而兄平分之。向之所以屢召汝而終無言者，凡為此耳。」振陽聞之，哭曰：「伯雖無子，固有女在。此八百金皆伯忍嗜慾瘏手足所經畫而積貯者也，豈不欲有子而遺之？不幸終身無所出，而至於大故，顧以義割恩，不畀女而畀某兄弟，某何心私擅之？昧義而傷伯之隱，向之所以數召而終無語者，固命我矣，願以某所應分者均之二姊焉。」及兄至，奉其半以進，告之故，兄曰：「汝能是，以我為匪人耶？其悉輟以資伯之女，勿更言受金事也。」,WIKI,清稗類鈔,318
孝友,王恩榮，字仁庵，蓬萊諸生也。父永泰，為縣吏尹奇強毆死，恩榮甫九齡。祖母劉氏力訟，官袒奇強，給銀十兩，斥去其狀，劉悲憤，閉門自經死。恩榮母亦劉氏，既抱夫仇，復痛姑喪，重裹官所予十金，識而藏之，渴葬其姑，厝永泰於小屋中，自居其旁，大書示其子曰：「汝知殺而父者誰耶？」痛哭三年，嬰疾且卒，呼孝子至，授以裹金曰：「汝家累年積三喪，而祖母及父皆不得良死，而吾仇竟優游法外。此裹金官所給也，汝家以三命易十金矣。吾所以寶藏至死者，冀汝長成，能見金而念仇。今金在仇存，汝當知祖母及父母之死狀慘也。」恩榮受金，乃大哭。,WIKI,清稗類鈔,250
教學,國家施教導民之初意，宜不若是予所為太息而末如之何也，予聞安道通古醫經而精其術，其在京師未始少出以自售徒為其子來耳，計其復來予必已代去而不得與其子，卒成師弟子之禮，安可無以識其別乎，魯人之詩曰：無小無大從公于邁。鄭人之詩曰：一日不見，如三月兮，蓋未有拒人於五千里外。,GJTS-XXD,古今圖書集成·學行典,132
篤行,馬祿，字天祥，居城北，謹孝友，家貧父病，常負薪易直求醫藥，終夜侍臥側，不即私寢者數月。父病革，憐其幼且孝，囑厚之田，不受。長力商，常旅常州，友人以四百金寄祿，所同旅者盜金亡去，祿秘不言，罄己貲償之。已而盜敗，得所寄金，友人始知初償金祿代之也，乃訪至祿所，邀祿里人置酒宴會以前金為壽，祿竟不受。嘉靖戊午縣修儒學，祿自投牒輸三百金佐其費，置祭田修六世以下塋塚，兄先卒，撫兄子如己出，孝友嗜義著稱，以子惟綱貴，贈登仕郎，南京鴻臚寺序班。嘉靖辛酉大饑，施穀二百餘石，給匾旌之。,GJTS-XXD,古今圖書集成·學行典,234
孝弟,事繼母至孝，父滯病三年，敘非寒暑節序，未嘗解襟帶，姪孤不支，日給其所需，族中有貧老無賴者，計田膳之。,GJTS-XXD,古今圖書集成·學行典,50
隱逸,《天中記》：張令問本唐興人隱居不仕，與杜光庭詩曰：試問朝中為宰相何如林下作神仙，一壺美酒一爐藥飽聽松風白晝眠。《唐書‧司空圖傳》：圖本居中條山王官谷，有先人田，遂隱不出。作亭觀素室，悉圖唐興節士文人，名亭曰休休，作文以見志曰：休，美也，既休而美具。故量才，一宜休；揣分，二宜休；耄而瞶，三宜休；又少也惰，長也率，老也迂，三者非濟時用，則又宜休。自目為耐辱居士。《澠水燕談錄》：蒲中，李續好學有高志廬中條山以泉石吟詠自樂，未嘗造州縣。真宗祀汾陰詔，赴行在續不起。有表稱謝云十行溫詔，初聞丹鳳銜來一片閑心已被白雲留住。《蒙齋筆談》：楊朴魏野皆咸平，景德間隱士。朴居鄭州，魏野居陝，皆號能詩。朴性癖常騎驢往來鄭圃,GJTS-XXD,古今圖書集成·學行典,303
孝弟,王嘉信，集賢民，五歲喪父，事母以孝稱。母病，焚祝願減己壽以延親年。母卒，廬墓三年，不歸私室。州府交獎。,GJTS-XXD,古今圖書集成·學行典,51
孝弟,兩割股療親疾，三舉鄉飲介賓，郡太守匾贈之曰：身瘳屺岵。邑令賜以木鐸孝子，雖不諳文墨，其愛親天性也，故能躬行不倦，享年八十餘卒，至今木鐸猶存。趙應科父母，年衰老應科，夜必焚香祝天，願減年益二親壽，母患危症應科割股和藥以進，母病愈。,GJTS-XXD,古今圖書集成·學行典,114
刑法,古者刑以止刑，及今民於此，以刑生刑，以徒生徒，諸犯重亡者髡，過三寸，輒重髡之，此以刑生刑，加作一歲，此以徒生徒也。亡者積多，繫囚猥畜。議者因曰：不可殺，復從而赦之，此為刑不制罪，法不勝姦，民知法之不勝，相聚而謀為不軌，月異而歲不同，故自頃以來，姦惡愛暴，漸以滋蔓，日積不已，弊將所歸，識者不深思此故。曰：肉刑於名忤聽，忤聽孰與賊盜不禁，聖主制肉刑，還有深理，其事所得而言，非徒懲其畏剝割之痛而不為也。乃去其為惡之具，使夫姦民無用復肆其志，止姦絕本，理之盡也。亡者刖之，無所用復亡，盜者截其手，無所用復盜，淫者割其勢，理亦如之，除惡塞源，莫善於此，又非徒然也。此等已刑之後，便各歸家，父母妻子，共相養卹，不流離於塗路，創愈可役，上准古制，隨宜業作，雖以刑殘，不為虐棄，而所患都塞，又生育繁阜之道自若也。晉杜豫奏事曰：古之刑書，銘之鼎鍾，鑄之金石，斯所以遠塞異端，絕異理也。法出一門，然後人知恆禁，吏無淫巧，政明於上，民安於下。,CTEXT,藝文類聚 ,412
紕謬,熙寧以前，凡郊祀大駕還內，至朱雀門外，忽有綠衣人出道中，蹣跚潦倒如醉狀。乘輿為之少柅，謂之天子避酒客。及門，兩扉遽闔門內抗聲曰：「從南來者是何人？」門外應曰：「是趙家第幾朝天子。」又曰：「是也不是？」應曰：「是。」開門，乘輿乃進。謂之勘箭。,WIKI,宋稗類鈔,120
孝友,東三省地廣人稀，其邊鄙之境，森林彌望，豺虎踞之，亙古未開闢。而氣候奇寒，八月降雪，嚴冬冰雪蔽山谷。無虎狼蹤跡，惟熊性耐冷，恆蹣跚荒山老樹間，而無所得食，則漸入村落人家，獵者乃設阱而陷之。蓋熊性猛而蠢，力能敵虎豹，以銃射之，彈中其心腹，猶能負創傷人，故必誘而取之也。有山東人劉禮者，獨能以短銃制熊。銃，鐵管木柄，其射法亦無異於他獵，每天寒雪下，必荷之以伺山谷間，或枯樹穴口。熊自遠來，逆而敵之，不數步，銃發，熊乃反奔，人立而長號，再擊之，而熊猶前奔不已，彈三發，追逐半里，然後倒，而劉無傷也。劉之言曰：「吾技豈異於人哉？知獸性耳。蓋熊受擊必反奔，自後擊之者，適阻其反奔之路，鮮不被其蹂躪者。擊其面，熊一返而不復回，故無傷。」劉又曰：「老夫行獵三十年，手斃猛獸以千百計。顧有時不能捕一鼯鼠，非力不足也，不知其性耳。」,WIKI,清稗類鈔,356
孝弟,列黌序性孝友，祖病侍奉湯藥，不離左右，祖故廬墓三年，母有病亦如侍祖，勤奉。母沒淚盡繼血，亦廬墓三年，後卒。鄉閭咸稱其孝。,GJTS-XXD,古今圖書集成·學行典,60
論威,凡軍欲其眾也，心欲其一也，三軍一心則令可使無敵矣。令能無敵者，其兵之於天下也亦無敵矣。古之至兵，民之重令也。重乎天下，貴乎天子。其藏於民心，捷於肌膚也，深痛執固，不可搖蕩，物莫之能動。若此則敵胡足勝矣？故曰其令彊者其敵弱，其令信者其敵詘。先勝之於此，則必勝之於彼矣。,CTEXT,呂氏春秋 ,133
孝弟,教授聞理子，宗時性至孝，幼喪母，奉繼母陳承順篤至。嘉靖丙辰倭賊突至，舉家竄避，宗時扶父出而遇賊，脅取金錢不得，拔刀欲殺父。宗時以身蔽，泣求自代，遂飲刃而死，尸諸田間。父遂得釋。時家奴李三抱宗時幼子不忍舍去，亦被賊刀截左耳併刲其面，屢死屢甦，人共傷之。,GJTS-XXD,古今圖書集成·學行典,125
孝弟,洪熙初，舉經明行修，以親耄辭歸。親疾，侍湯藥惟謹，居喪毀瘠三年，不茹酒肉，事兄潛珍友愛彌篤，頒白猶同財產名堂曰：同心。讀書過目不忘，有志操，事父仲純至孝。,GJTS-XXD,古今圖書集成·學行典,77
箴規,曾文正官京師，時士大夫無不嗜煙者，水旱外，又有潮鼻大之稱。潮，謂潮州煙；鼻，謂以鼻吸者；大，則鴉片也。一日，有同鄉總角交李廣文至，以其吸鴉片也，規之。李曰：「吾所吸者，一耳。公則水旱潮鼻，四者具焉，何也？」文正瞿然曰：「繼自今，請子戒其一，我戒其四，可乎？」李旋以事去。及文正辦軍務，屢招之不至，最後來謁，詢之，李赧然曰：「自與公約，聞公絕之久矣，而某沈溺如故，所不忍見公者，以此耳。」文正憫之，親為布榻，坐煙具旁，談話如平生，已而歎曰：「君老矣，不必官矣。」贈二千金使歸。,WIKI,清稗類鈔,237
曠達,晉書史臣曰：夫學非常道，則物靡不通；理有忘言，則在情斯遣。其進也，撫俗同塵，不居名利；其退也，餐和履順，以保天真。若乃一其本源，體無為之用，分其華葉，開寓言之道，是以伯陽垂範，鳴謙置式，欲崇諸己，先下於人，猶大樂無聲，而蹌鸞斯應者也。莊生放達其旨，而馳辯無窮；棄彼榮華，則俯輕爵位，懷其道術，則顧蔑王公；舐痔兼車，鳴鳶吞腐。以茲自口，於焉翫物，殊異虛舟，有同攘臂。嵇、阮竹林之會，劉畢芳樽之友，馳騁莊門，排登李室。若夫儀天布憲，百官從軌，經禮之外，棄而不存。是以帝堯縱許由於埃壒之表，光武舍子陵於潺湲之瀨，松蘿低舉，用以優賢，巖水澄華，茲焉賜隱；臣行厥志，主有嘉名。至於嵇康遺巨源之書，阮氏創先生之傳，軍諮散髮，吏部盜樽，豈以世疾名流，茲焉自垢。臨鍛而不迴，登廣武而長嘆，則嵇琴絕響，阮氣徒存。通其旁徑，必彫風俗；召以效官，居然尸素。軌躅之外，或有可觀者焉。咸能符契情靈，各敦終始，愴神交於晚笛，或相思而動駕。史臣是以拾其遺事，附於篇云。贊曰：老篇爰植，孔教提衡。各存其趣，道貴無名。相彼非禮，遵乎達生。秋水揚波，春雲斂映。旨酒厥德，憑虛其性。不翫斯風，誰虧王政。,GJTS-XXD,古今圖書集成·學行典,482
性,易曰：乾道變化，各正性命。又曰：成性存存，道義之門。書曰：惟皇上帝降衷于下民若有恒性。左傳劉子曰：民受天地之中，以生所謂命也。是以有動作威儀之。則以定命也。程子曰：天所賦為命。物所受為性。張子曰：性通乎。性行乎。氣無內外，假有形而為言爾。文子曰：日月欲明，浮雲蔽之。河水欲清，沙土穢之。叢蘭欲修，秋風敗之。人性欲平，嗜欲害之。劉勰曰：木之性靜，所以動者，風搖之。也水之性清，所以濁者，土渾之也。人之性貞，所以邪者，慾眩之也。身之有慾如樹之有蝎樹抱蝎，則還自鑿身抱慾，而返自害。故蝎盛則木折，慾盛則身亡。詩言秉彝，書言降衷。而性之說已昉，孔子言近，孟子言善，而性之說已明然。談者紛紛各是其見。莊周謂性為偽。荀況謂性為惡；董仲舒謂性為天之質，而非教化則不成；揚子雲謂性為善惡；混而邪正因修以異。昌黎作原性論而謂其分於三品；李翱作復性書而謂其循於不已；性不可以善言纔，言善便與惡對。,GJTS-XXD,古今圖書集成·學行典,388
謙讓,孟翱求百行之規矩，考三才於典墳。歎撝謙之上德，出雅誥之明文。天得之而配地，臣得之而輔君。昭明茂緒啟迪洪勳匪招益，而日益不求聞，而自聞謙之。伊何慎爾攸止益之。伊何介爾，蕃祉謙持。益兮為輔，為車益賴。謙兮成綱，成紀在寵。思辱居終慮，始昧之者，所謂憸人行之者，是稱君子。其在炎漢英髦，盛集京房，辭榮疏廣，撝挹挂衣冠。以長往辭闕廷，而不入棄人間，而遠遊顧君恩，而尚及。斯謙德之尤著軼群，賢而獨立，降及南山綺季，谷口子真逃居，避竄遠害。全身既逍遙以齊物，獨放曠以懷仁，斯受益之為用，在有聞而足珍，固知將欲求益，莫如好謙覽孫。弘之為箴滿，而恐撲觀周廟之作，誡其難，更添若露才。而揚己寧韜光而自潛，勿為天。蓋高其道，正直勿為神，無形恆處幽，默既惡盈，而惡滿斯好。謙而好德，同形影之相隨，在毫釐而靡忒。既警既戒，念茲在茲，慮日月之逝矣。當寤寐而求之，凡曰儒行如何，勿思于嗟，謙兮。惟道之性，能執一以無捨，在神明而輔正，惟觀鉛素希，易象之一謙，仰望銓衡，歌周官之八柄。,GJTS-XXD,古今圖書集成·學行典,425
篤行,初誕時，母感金羊之夢，生而穎慧，弱冠補邑弟子員試，輒高等，保舉孝廉，授海門學博。到任時，海城受兵，危如累卵，士民見應鼎才氣豪邁，爭詣淮見豫王，保舉應鼎知縣事。應鼎備守禦嚴，號令事皆應機猝辦。通州狼山傳檄海門，分遣舟師來屠城，人情洶洶。鼎單騎馳往通州，見總兵鄭，議論慷慨。大奇之，即撤回舟師。海門由是獲全。招撫鹽法道劉漢式批叛逆五人，王六等處斬，鼎力為申解。時天日正中，四望無雲，忽雷雨交至，劊刀落地。漢式悟其枉，遂釋之。至於卻富宦李天挺之賄，白廩生史旌才之冤，庫中存銀一千七百金分毫無染，掛冠之日空囊而已，士民至今德之。,GJTS-XXD,古今圖書集成·學行典,260
孝弟,早喪母，父榮再娶王氏，生二子居敬、居元，俱幼，德泉甚撫之。及王氏病卒，乃益相友愛。至元末，歲饑，父欲使析居，德泉泣止不能得，乃各受其業以去。久之，父卒，兄弟相約同爨，和好如初。縣以名聞，表其閭。,GJTS-XXD,古今圖書集成·學行典,97
安危,明主堅內，故不外失。失之近而不亡於遠者無有。故周之奪殷也，拾遺於庭，使殷不遺於朝，則周不敢望秋毫於境，而況敢易位乎。,CTEXT,韓非子 ,58
賢難,且閭閻凡品，何獨識哉？苟望塵僄聲而已矣。觀其論也，非能本閨𨵦之行迹，察臧否之虛實也；直以面譽我者為智，諂諛己者為仁，處姦利者為行，竊祿位者為賢爾。豈復知孝悌之原，忠正之直，綱紀之化，本途之歸哉？此鮑焦所以立枯於道左，徐衍所以自沈於滄海者也。,CTEXT,潛夫論 ,120
心學,君術自謂吾得術矣，只管念箇中字，此則又為中係縛，且中字亦何形像，若愚夫不思慮冥然無知此，又過與不及之分也，有人胸中常若有兩人焉，欲為善如有惡以為之閒，欲為不善又若有羞惡之心者，本無二人，此正交戰之驗也，待其志使氣不能亂，此大可驗要之，聖賢必不害心疾，其他疾卻未可知他臟腑，只為原不曾養養之，卻在修養家。程叔子曰：聖賢千言萬語，只是欲人將已放之心約之，使反復入身來自能尋向上去，下學而上達也。學者先務固在心志，有謂欲屏去，聞見知思，則是絕聖棄智，有欲屏去思慮惡其紛亂，則是須坐禪入定，如明鑑在此，萬物畢照是鑑之常難，為使之不照人心，不能不交感萬物，亦難。為使之不思慮，若欲勉此唯是心有主，如何為主敬而已矣。有主則虛謂邪不能入無主，則實謂物來奪之，今夫瓶甖有水實內，則雖江海之浸無所能入，安得不虛，無水於內則停注之水，不可勝注，安得不實。,GJTS-XXD,古今圖書集成·學行典,367
任道,或抑或縱，或予或奪，或進或退，或微或顯，而得乎義理之安，文質之中，寬猛之宜，是非之公，乃制事之權衡，揆道之模範也。夫觀百物然後識化工之神，聚眾材然後知作室之用，於一事一義而欲窺聖人之用心，非上智不能也。故學《春秋》者，必優游涵泳，默識心通，然後能造其微也。後王知《春秋》之義，則雖德非禹、湯，尚可以法三代之治。自秦而下，其學不傳，予悼夫聖人之志不明於後世也，故作《傳》以明之，俾後之人通其文而求其義，得其意而法其用，則三代可復也。是《傳》也，雖未能極聖人之蘊奧，庶幾學者得其門而入矣。平生誨人不倦，故學者出其門最多，淵源所漸，皆為名士。涪人祠頤於北巖，世稱為伊川先生。嘉定十三年，賜諡曰正公。淳祐元年，封伊陽伯，從事孔子廟庭。按《朱子大全集》：伊川年譜先生，名頤，字正叔，明道先生之弟也。幼有高識，非禮不動，年十四五，與明道同受學於舂陵周茂叔先生。皇祐二年，年十八上書闕下，勸仁宗以王道，為心生靈為念黜世俗之論，期非常之功，且乞召對，面陳所學。,GJTS-XXD,古今圖書集成·學行典,422
善惡,動中之靜，是以感而未嘗不寂，寂而常感，感而常寂，此心之所以周流貫徹，而無一息之不仁也，然則君子之所以致中和，而天地位萬物育者，在此而已，蓋主於身而無動靜語默之閒者心也，仁則心之道，而敬則心之貞也，此徹上徹下之道，聖學之本統明乎。此則性情之德，中和之妙，可一言而盡矣。某向來之說固未及此，而來諭曲折雖多，所發明然於提綱振領處似亦有未盡，又如所謂學者，先須察識端倪之發，然後可加存養之功，則某於此不能無疑，蓋發處固當察識，但人自有未發時，此處便合存養，豈可必待發而後察，察而後存耶，且從初不曾存養，便欲隨事察識，竊恐浩浩茫茫無下手處，而毫釐之差，千里之繆，將有不可勝言者，此程子所以每言孟子才高學之，無可依據人，須是學顏子之學則入聖人為近有用力處，其微意亦可見矣，且如灑掃應對進退此存養之事也，不知學者將先於此而後察之耶，抑將先察識而後存養也，以此觀之則用力之先後判然可觀矣，來教又謂動中靜涵，所謂復見天地之心亦所未喻，某前以復為靜中之動者，蓋觀卦象便自可見。,GJTS-XXD,古今圖書集成·學行典,428
隱逸,耽經史，雅意林泉，不樂仕進，詩詞多豪俊超曠，為時所慕，同邑有危德華，博覽經史，不慕榮達，善屬文，精於詩，翰林危大樸、考功郎葛元哲、金門羽客鄧宇皆極稱賞。精於易學，推名象數，出于自得。紹聖初，大臣以處士薦，賜號葆光，有《易解義》十卷。` `,GJTS-XXD,古今圖書集成·學行典,119
實貢,夫明君之詔也若聲，忠臣之和也當如響應，長短大小，清濁疾徐，必相和也。是故求馬問馬，求驢問驢，求鷹問鷹，求駹問駹。由此教令，則賞罰必也。,CTEXT,潛夫論 ,67
文苑,舊傳歐陽文忠公雖作一二字小簡，亦必屬稿。其不輕苟如此。然今集中所見，乃明白顯易，若未嘗經意者，而自然爾雅。東坡大抵相類。初不過為藻采也。至黃魯直，始專集取古人才語以敘事。雖造次間必期於工。而世所傳宋景文《刀筆集》，雖平文而務為奇險，至或作三字韻語。近世蓋未之見。傳崧卿給事嘗盛暑中以冰饋同舍。其簡云：「蓬萊道山，群仙所遊。清異人境，不風自涼。火雲騰空，莫之能炎。餉以水雪，是謂附益。」讀者大笑，而不知其淵源亦有自也。,WIKI,宋稗類鈔,208
忠義,胡以兩人相符若此，載考之齊人周草窗密《癸辛雜識》所記云：楊髡發陵之禍，起於天長寺閩僧聞號西山者，成於演福寺剡僧澤號雲夢者。初天長為魏憲靖王墳寺，聞欲媚楊髡，遂獻其寺。旋又發魏王塚，多得金玉。於是貪饕之想，駸駸及於諸陵，澤復一力讚成之。時有中官陵使羅銑者，守陵不去，與之極力爭執，為澤痛棰，脅之以刃，令人逐去，大哭而出。遂先啟寧宗、理宗、度宗、楊後四陵，劫取寶玉極多。理陵所藏尤刃。啟棺之初，有白虹貫空，蓋寶氣也。理宗之屍如生。其下籍以錦，錦之下復承以細簞。一小童攫取，擲地有聲，始知為金絲織成。或告以含珠有夜明者,WIKI,宋稗類鈔,256
是非,張栻盱江曾節夫以拙名其齋，而請予為之記。予喟然而歎曰：士病於不拙也久矣。文采之衒而聲名之求，知術之滋而機巧之競，爭先以相勝詭遇以幸得，而俗以益薄，士病於不拙也久矣，頃者始見吾子望乎容止退。然若不安聽乎言辭吶，然若不足意吾子之不馳，騖於斯世也。己而旋觀乎吾子之為，則處己也，介而接物也。嚴又有以知吾子之能自守也。今以拙名齋，抑子之志如此，而何以予之記為？雖然子之求於予也，冀予言之，可以輔仁也，抑以子之質之美，予亦有望焉？請試為子言之也。予聞之義理之本於天者，至精而無窮；氣稟之存乎人者，雖美而有限。伊欲究夫無窮而化其有限，舍學何以哉？雖然所為進學之方，則亦有道矣，古之人於此，蓋終焉。若升高之必自下，若陟遐之必自邇，此其用力，豈苟然而已哉？,GJTS-XXD,古今圖書集成·學行典,320
孝弟,七歲失怙，事母凌氏，得其歡心。母嘗遘疾，子安稽顙北辰求以身代母，危困中忽甦曰：適神語，吾加爾壽三十四，後母歿乃三十四月也。居喪毀瘁，哀痛終其身。鄉鄰有悖倫者，往往感激改行，嘗市地於鄰除之得白金，一罌亟召其人歸之，時人多其義。,GJTS-XXD,古今圖書集成·學行典,112
隱逸,有嘉遁之玄人，含貞光之凱邁，靡薜荔於苑柳，蔭翠葉之雲蓋，揮脩綸於洄瀾，臨崢嶸而式墜，泝清風以長嘯，詠九韶而忘味，若乃御有撫生，應物宅心，曜應春圃，凋葉秋林，振藻陽波，清景玄陰，形猶與以徙靡，神曠寂而難尋，渾無名於域外，和丘中以草音，於是混心齊物，遨翔容與，薄言采薇，收蘿中野，朝觀夷陸，夕步蘭渚，仰弋鳴鴈，俯釣魴鱮，遊無方之內，居無形之域，詠休遁之貞亨，察天心而觀復，委性命於玄芒，任吉凶而靡錄。,CTEXT,藝文類聚 ,198
性命,莊子曰：然。惠子曰：人而無情，何以謂之人。莊子曰：道與之貌，天與之形，惡得不謂之人。惠子曰：既謂之人，惡得無情。莊子曰：是非吾所謂情也。吾所謂無情者，言人之不以好惡內傷其身，常因自然而不益生也。惠子曰：不益生，何以有其身。莊子曰：道與之貌，天與之形，無以好惡內傷其身。今子外乎子之神，勞乎子之精，倚樹而吟，據槁梧而瞑。天選子之形，子以堅白鳴。,GJTS-XXD,古今圖書集成·學行典,171
聖門諸賢,其父廑父，與孔子父叔梁紇俱以力聞。按《史記‧仲尼弟子列傳》：秦商字子丕。按《闕里志》：秦商，唐贈少梁伯，宋封鄄城侯。,GJTS-XXD,古今圖書集成·學行典,58
聖門諸賢,蘄乎而人不善之邪。若然者，人謂之童子，是之謂與天為徒。外曲者，與人之為徒也。擎跽曲拳，人臣之禮也，人皆為之，吾敢不為邪。為人之所為者，人亦無疵焉，是之謂與人為徒。成而上比者，與古為徒。其言雖教，之實也。古之有也，非吾有也。若然者，雖直不為病，是之謂與古為徒。若是則可乎。仲尼曰：惡。大多政，法而不諜，雖固亦無罪。雖然，止是耳矣，夫胡可以及化。猶師心者也。顏回曰：吾無以進矣，敢問其方。仲尼曰：齋，吾將語若。有而為之，其易邪。易之者，皞天不宜。顏回曰：回之家貧，唯不飲酒不茹葷者數月矣，若此則可以為齋乎。曰：是祭祀之齋，非心齋也。回曰：敢問心齋。仲尼曰：若一志，無聽之以耳而聽之以心，無聽之以心，而聽之以氣，聽止於耳，心止於符，氣也者，虛而待物者也，唯道集虛，虛者，心齋也。顏回曰：回之未始得使，實自回也，得使之也，未始有回也，可謂虛乎。夫子曰：盡矣。吾語若，若能入遊其樊，而無感其名，入則鳴，不入則止，無門無毒，一宅而寓於不得已，則幾矣。,GJTS-XXD,古今圖書集成·學行典,419
性,於是理氣之辨析入秋毫以氣言之，知覺運動人，與物同以理言之仁義禮智人，與物異蓋謂心之虛靈知覺一而已矣。所以為知覺者不同信斯言也。則心乃知覺，運動之氣也，非理也。彼生之謂性固不可以知覺，運動之心混人與犬牛而無別矣。然知覺知也，運動能也，孩提不學不慮之能知果專屬之心而無與於性不失赤子之心者非盡性之大人哉。且性則人與物異矣。乾道變化各正性命，曾何人物之異也。甚矣，理氣分而心性裂矣，然則有指良知為性者；有指覺為性者，果知性之言乎。但性而專以覺言則天命之謂性而維天之命於穆不已，於穆命也。不識不知順帝之則文王之穆穆非性乎。自誠明謂之性，明即覺性也。誠非性乎。孟子謂山之性，水之性，山水亦有覺乎。或有專言心者曰：心統性情。,GJTS-XXD,古今圖書集成·學行典,306
孝弟,元末亂離，與父相失，莫知所之。語其子曰：吾親失所，安忍獨存。乃一慟而絕，子宗貞哀毀骨立，時以孝稱，祭酒陳四明題其墓曰：父子純孝碑存墓側。夏全累世同居，與休寧朱震雷等皆嘗表門復稅。,GJTS-XXD,古今圖書集成·學行典,89
克己,惡不仁故不善，未嘗不知徒好仁而不惡不仁，則習不察，行不著，是故徒善未必盡義，徒好未必盡仁，好仁而惡不仁，然後盡仁義之道。責己者，當知無天下國家皆非之理，故學至於不，尤人學之至也。有潛心於道，忽忽為他慮引去者，此氣也。舊習纏繞，未能脫灑畢竟無益，但樂於舊習耳。古人欲得朋友與琴瑟簡編，常使心在於此，惟聖人知朋友之取益為多，故樂朋友之來。矯輕警惰。仁之難成久矣，人人失其所好，蓋人人有利欲之心，與學正相背馳，故學者要寡慾。,GJTS-XXD,古今圖書集成·學行典,209
隱逸,學博行高，隱於城西通天巖。蘇頌、蒲宗孟皆以山林特起薦之。蘇軾自海外歸，過而愛焉，號之曰玉巖居士。嘗直造其室，知其不娶，戲以為元德秀之流。孝本自言為陽城之裔，故軾詩有云：眾謂元德秀，自稱陽道州。隱遯二十年，一時名士多從之遊。崇寧中舉八行，解褐為國子錄，再轉博士。以直祕閣歸，卒，年八十四。,GJTS-XXD,古今圖書集成·學行典,143
孝弟,母歿，卿哀擗過禮。及葬，卿矢之曰：先年父亡，不與之俱，以其有母在也，尚圖侍朝夕。今母又亡，不與之同遊地下，生也何為。復廬墓三年，日負土起壘數尋。人每過其廬，必式曰孟孝子廬墓處也。父卒，廬墓三年。知州表其廬。按院給獎。省祭將選以親老不願出，侍養終身。親歿廬墓三年。禱以身代，忽有羽客餽藥，服之旋愈。後室焚，負母出，置孺子弗顧檢餘燼。子為石覆無恙。有司以聞旌。李隆，葬母負土築墳，日夜痛哭，木生連理，野鴿馴而不去。家貧不能葬，躬營墳墓，指血漬土穴，處墓側，夜有狼守戶，賊至不伐林木。宋燾為之傳。,GJTS-XXD,古今圖書集成·學行典,245
符命,宣和末，有題字數行於寶籙宮瑤仙殿左扉云：「家中木蛙盡，南方火不明。吉人歸塞漠，亙木又摧傾。」始不可辨。後靖康之變，方知家中木，宋也。南方火，乃火德。吉人、亙木，乃二帝御名。宣和元年秋，道德院奏金芝生，車駕幸觀，因幸蔡京家。鳴鑾堂置灑。時京有詩，徽宗即席賜和曰：「道德方今喜迭興，萬邦從化本天成。定知金帝來為主，不待春風便發生。」其後女真起海上，滅遼國，抵中原，以金為號。以宣和七年冬厄京師，以十二月二十五日城破。太史預借立春，出土牛以迎新歲，竟無助於事。則徽宗賜和之句，甚切其讖。又徽宗崇寧間，曾夢青童從天而下，出一玉牌，上有字曰：「丙午昌期，真人當出。」上覺，默疏於簡劄。謂丙午年是昌盛之時，真人當降。乃預制詔書，具陳夢意，令天下尋訪異人。至乙巳冬內禪，欽宗即位，意當丙午之期矣，而次年乃有北狩之禍。乃悟曰：「丙午是猖獗之期，而女真之人出也。」（道君改元宣和，人或離合其字曰：「一旦宋亡。」此與梁蕭巋離合後周宣政為宇文亡日同。）,WIKI,宋稗類鈔,415
量力,樵者謂漁者曰：吾嘗負薪矣，舉百斤而無傷吾之身，加十斤則遂傷，吾之身敢問何故。漁者曰：樵則吾不知之矣，以吾之事觀之，則易地皆然，吾嘗釣而得大魚，與吾交戰欲棄之則不能捨，欲取之則未能勝，終日而後，獲幾有沒溺之患矣，非直有身傷之患耶，魚與薪則異也，其貪而為傷則一也，百斤力分之內者也，十斤力分之外者也，力分之外，雖一毫猶且為害，而況十斤乎，吾之貪魚亦何以異子之貪薪乎。樵者歎曰：吾而今而後知量力而動者，智矣哉。量力部紀事《淮南子‧人閒訓》,GJTS-XXD,古今圖書集成·學行典,216
任道,若以為不可，則堯舜之兢兢業業，周公之思兼三王，孔子之好古敏求，顏子之有為若是，孟子之願學孔子之念，皆當克去矣。看他意思只是禪。誌公云：不起纖毫修學心，無相光中常自在。他只是要如此，然豈有此理。又曰：子靜說話，常是兩頭明，中閒暗。或問：暗是如何。曰：是他那不說破處。他所以不說破，便是禪家。所謂鴛鴦繡出從君看，莫把金鍼度與人，他禪家自愛如此。子靜說良知良能、四端等處，且成片舉似經語，不可謂不是。但說人便能如此，不假修為存養，此卻不得。譬如旅寓之人，自家不能送他回鄉，但與說云：自有田有屋，大段快樂，何不便回去。那人既無資送，如何便回去得。又如脾胃傷弱，不能飲食之人，卻硬要將飯將肉塞入他口，不問他喫得與喫不得。若是一頓便理會得,GJTS-XXD,古今圖書集成·學行典,313
天地,黃帝遊乎赤水之北，登乎崑崙之丘而南望，還歸，遺其玄珠，使知索之而不得，使離朱索之而不得，使喫詬索之而不得也。乃使象罔，象罔得之。黃帝曰：「異哉！象罔乃可以得之乎？」,CTEXT,莊子 ,82
復恩,陽虎得罪於衛，北見簡子曰：「自今以來，不復樹人矣。」簡子曰：「何哉？」陽虎對曰：「夫堂上之人，臣所樹者過半矣；朝廷之吏，臣所立者亦過半矣；邊境之士，臣所立者亦過半矣。今夫堂上之人，親郤臣於君；朝廷之吏，親危臣於眾；邊境之士，親劫臣於兵。」簡子曰：「唯賢者為能報恩，不肖者不能。夫樹桃李者，夏得休息，秋得食焉。樹蒺藜者，夏不得休息，秋得其刺焉。今子之所樹者，蒺藜也，自今以來，擇人而樹，毋已樹而擇之。」,CTEXT,說苑 ,200
儷語,李易安賀人孿生啟，中有云：「無午未二時之分，有伯仲兩楷之似。既繫臂而繫足，實難弟而難兄。玉刻璋，錦挑對褓。」注曰：「任文二子孿生，德卿生於午，道卿生於未。張伯楷、仲楷兄弟形狀無二。白汲兄弟，母不能辨，以五彩繩一繫於臂，一繫於足。」,WIKI,宋稗類鈔,115
孽嬖,妲己者，殷紂之妃也。嬖幸於紂。紂材力過人，手格猛獸，智足以距諫，辯足以飾非，矜人臣以能，高天下以聲，以為人皆出己之下，好酒淫樂，不離妲己，妲己之所譽貴之，妲己之所憎誅之。作新淫之聲、北鄙之舞、靡靡之樂，收珍物，積之於後宮，諛臣群女咸獲所欲，積糟為邱，流酒為池，懸肉為林，使人裸形相逐其閒，為長夜之飲，妲己好之。,CTEXT,列女傳 ,155
諫諍,光緒己卯，日本收琉球為縣。當事初起時，祭酒王先謙奏請征日。事下，李文忠公鴻章議覆，疏言：「征日之志不可無，征日之事不必有。」,WIKI,清稗類鈔,62
廉儉,休寧汪舟次方伯楫，以諸生召試一等，授檢討。康熙己亥，奉命冊封琉球，為其國王撰《孔子廟碑》，餽贐極豐腆，力卻不受，琉人為建卻金亭。索佳氏約齋侍郎額勒布官戶部郎中時，以管部王大臣密薦廉能第一，特旨擢本部侍郎管錢法堂事務。,WIKI,清稗類鈔,108
錯幣,交幣通施，民事不及，物有所并也。計本量委，民有饑者，穀有所藏也。智者有百人之功，愚者有不更本之事。人君不調，民有相萬之富也。此其所以或儲百年之餘，或不厭糟糠也。民大富，則不可以祿使也；大彊，則不可以罰威也。非散聚均利者不齊。故人主積其食，守其用，制其有餘，調其不足，禁溢羡，厄利塗，然後百姓可家給人足也。,CTEXT,鹽鐵論 ,152
隱逸,，以微疾不樂出。或言其面點，不能應詔起者，再力辭以免。嘗大書其印曆以示，終身不起。云：怪矣，面容無食肉相，介然褊性無容物量，智淺而慮不周。材疏而用，則曠不返。初服輒啟榮望，豈特一不可七不堪，正恐一不成萬。有喪，故俛以自適，超然自放。衣敝袍，可無三褫之辱；飯蔬食,GJTS-XXD,古今圖書集成·學行典,130
教學,擇善至此可謂精矣，如是而加以篤行，則日用之閒，由念慮之微，以達於事為之著，必能去利而就義，取是而舍非，不使人欲之私，得以奪乎。天理之正，而凡學問思辨之所得者，皆有以踐其實矣，所執如此，其固為何如。許謙曰：博學是總說，聖賢每教人博學，夫子謂博學於文顏，子謂博我以文，孟子謂博學而詳說之，蓋為學。規模不廣，淺見謏聞，安能知道，問思以下，是逐一事一節理，會問須是詳審，使答者辭盡意暢，如樊遲問仁知，既聞於師又質於友，必達其意而後止，既問而得之，又思之使自得，於心，思則必慎，思之不及，非慎也。思之過非慎也，思之泛非慎也，思之鑿非慎也，思既得之，又加辨析，使明徹無纖毫疑滯然，後措之行事而篤焉。,GJTS-XXD,古今圖書集成·學行典,293
盡數,天生陰陽寒暑燥溼，四時之化，萬物之變，莫不為利，莫不為害。聖人察陰陽之宜，辨萬物之利以便生，故精神安乎形，而年壽得長焉。長也者，非短而續之也，畢其數也。畢數之務，在乎去害。何謂去害？大甘、大酸、大苦、大辛、大鹹，五者充形則生害矣。大喜、大怒、大憂、大恐、大哀，五者接神則生害矣。大寒、大熱、大燥、大溼、大風、大霖、大霧，七者動精則生害矣。故凡養生，莫若知本，知本則疾無由至矣。,CTEXT,呂氏春秋 ,188
孝弟,復甦藝同僕，雲滿從窖中舁棺具殮。賊將至，滿趣公去，公擗踊叱曰：吾身親身也，肉未寒而舍之去，將安歸。汝從藝伺澗中，倘焚廬吾以身殉。滿曰：滿年七十餘敢惜死，願守棺煮茶待賊。公從之，於是蹲伏梁隅。藝匿廁舍。賊擁入，大索不得欲開棺，滿捧茶叩頭乞免，賊童笑將加刃，一賊曰：徐之老漢尚知禮。一賊抽刀逼其喉，曰：出汝主貸汝。一賊攜布拭膏繫竿首將舉火。滿仰屋睨公，公從梁閒墮，賊大驚，斬棺。,GJTS-XXD,古今圖書集成·學行典,187
志道,李泂使過九江，請北面稱弟子，受一經，且將經紀其家，澤謝曰：以君之才，何經不可明，然亦不過筆授其義而已。若余則於艱苦之餘，乃能有見，吾非邵子，不敢以二十年林下期君也。泂歎息而去。或問澤：自閟如此，寧無不傳之懼。澤曰：聖經興廢，上關天運，子以為區區人力所致耶。澤家甚窶貧，且年老，不復能教授，經歲大侵，家人采木實草根以療飢，晏然曾不動其意，惟以聖人之心不明，而經學失傳，若己有罪為大戚。至正六年卒，年八十七。其書存於世者十二三。門人惟新安趙汸為高第，得其《春秋》之學為多。,GJTS-XXD,古今圖書集成·學行典,234
孝弟,有孝行，父病痿，旦夕侍湯藥不解帶，頭髮變白，既歿，廬墓三年，苫塊蔬食，一夕寇至伏地，號曰：家財恣所欲取，惟無驚吾先靈與老母耳。寇哀其言，棄去。晨夕必焚香告天，以祈母壽，及母喪，漢亦垂老哀毀。如前人，或以滅性慰漢，漢居之自若也，既卒。里人稱康孝子而不名。,GJTS-XXD,古今圖書集成·學行典,126
厚薄,曰：如來自在力無量劫難遇，若生一念信，速登無上道，此非佛氏家之言乎，是其教各以虛寂為宗，則學其道者，不得不脫離父兄妻子，以求其所謂虛，所謂寂而與聖人仁義之教，視之皆恩愛坑塹，恐遠之不暇矣，雖然道之得名，謂共由之路也，南之粵，北之燕，莫不各有蕩平坦夷之途，而聖人仁義之途皆實地也，在賢智者，可俯而就在愚不肖者，可企而及，雖愛親敬長百姓，尚日用不知而盡性，至命聖人豈能舍此而他由哉，此教之所以近易道之所以一也。若二氏既以虛寂認心性，因以虛寂為妙，道曰：傍日月挾宇宙揮斤，八極神氣不變。曰：光明寂照無所不通，不動道場周遍法界，直欲縱步大空頓超三界。如之何可同日語也，合而觀之，道若大路，人豈難知。昔孟子于學仁，學義之偏者，尚懼流弊，至無君父今海內高明俊偉悉甘心無君無父之教，是誠何心哉。噫，仁義充塞則率獸食人，人將相食，莫此時為甚，故余于韓子原道深有取也。,GJTS-XXD,古今圖書集成·學行典,375
審幾,班彪王命論曰：昔陳嬰之母，以嬰家世貧賤，卒富貴不祥，止嬰勿王，王陵之母知漢王必得天下，伏劍而死，以固勉陵，夫以匹婦之明猶能推事理之，致探禍福之幾，而全宗祀。於無窮垂策書於春秋，而況大丈夫之事乎，是故窮達有命吉凶由人，嬰母知廢陵母知興審此二者，帝王之分決矣。臣若水通曰：安危存亡之幾，甚著也。惟明者知之，明者非他虛而無累，則明也。陳王二母一婦人爾，尚知國家興亡之大幾，豈其智之過人哉，以無累爾。以隗囂之智反二母之不若，則欲累之也。徒使班彪之論托之空言惜哉。,GJTS-XXD,古今圖書集成·學行典,227
曠達,，至謙豫二卦，乃廢書而歎。曰：嗟乎。天道其何遠哉。故逍遙山阿內身外物，自保幽靜。庶無悔吝，遂援毫命牘賦。閑遊之章云爾：夫居幽而思遠兮，固先達之所言。吾乘元以靜拙兮，亦自得于丘園。羨馬蹄之踐雪兮，憐澤雉之處樊。朅歸來以遂志兮，豈榮華之足敦。傍山阿而葺宇兮，即樹楥而啟門爾。其山則盤紆深沈穹窿，杳藹下枝迴溪上。瀉懸瀨絕峰交竦深林，縈帶魚鳥欻以來往。煙雨紛其雜會，喧以騰倚之獸蔭。以偃蹇之木，百藥爭妍，千芳競馥。紫芝所業，黃精所蓄。元遊嘯於陰林，惠風徘徊於陽谷澗。綿靡而成文，泉暾鏡而自肅。若乃春華既落，秋實就成翔。雲亹亹流，月亭亭高，蟬嘶韻，元鳥辭。楹氣淒清而開朗，露冽而含清,GJTS-XXD,古今圖書集成·學行典,286
隱逸,性尚閒靚，每欲託著述以永久，乃即州之西郭外闢，地數畝植棘，編籬為圃，結茅廬三間，自扁曰致廣野軒。讀書其中以自娛，州學教授張之才嘗過而題其軒曰城隅荒僻地，瀟洒一軒虛。雅有林泉樂，閒同郊野居，小園春自好，幽逕客來疏，不學樊遲稼，虞卿喜著書。擴因鑱於石，時崇寧甲申歲十月一日也。政和中郡守監司表薦，賜號悟靜處士，視朝請大夫俸給。徐奭，徽宗朝賜號沖晦先生，故廬在城中吳山下，又嘗居萬松嶺下。,GJTS-XXD,古今圖書集成·學行典,191
技勇,閩有稗販人，名鹿鹿者，習內功，善按穴道，人畜遇之，往往為其斃。嘗取蝦蟆仰其腹，以目視日影，用小竹點其腹，則蝦蟆立斃。鹿鹿所居之鄰有犬，巨而猛若獅，好噬人，惡之。一日，投犬以肉，犬盡之，更以肉寘諸掌餌犬，使就其掌舐肉，鹿鹿以指點犬穴，犬狂嗥，力奔十餘步而死。,WIKI,清稗類鈔,128
孝弟,手植奇樹盈千餘，本然志戀墳塋，將終身灑掃，雖喪紀踰制，而靡釋衰絰，乃葺結菴廬居于墓，次哀動行路感通神明，白鶴翔于林中，靈芝生于墓側，鄉黨稱其孝，郡邑嘉其行，錄表上聞，優詔允答復其徭役，旌其倚廬三紀于茲情猶。一日，洧嘗疾，困殆不勝喪，勺飲不入口者累日矣。其兄常泳勸令飲食，堅執不從。兄謂之曰：有疾，飲酒食肉在禮，自有明文，蓋無以死傷生也。今汝異居幽荒之際，而即安於疾，殆至滅性，又焉得為孝乎。乃曰：吾負終身之憂,GJTS-XXD,古今圖書集成·學行典,204
科名,真宗東封六月，放梁固以下進士及第；祀后土於汾陰，放張師德以下進士及第。固父狀元灝，師德父狀元華。魏野詩曰：「封禪汾陰連歲榜，狀元俱是狀元兒。」,WIKI,宋稗類鈔,71
孝弟,王瑄事母孝，母早嫠瑄述母苦節得旌，母喪既葬，結廬墓側，大風雨不移，晝有故出夕還跪墓前，曰：瑄來矣。慈烏時集其廬。,GJTS-XXD,古今圖書集成·學行典,56
詞品,金沙潘武子文虎，少有俊才，善賦。嘗作《四禽言》詞云：「交交桑扈，交交桑扈，桑滿牆陰三月暮。去年蠶時處深閨，今年蠶時涉遠路。路傍忽聞人采桑，恨不相與攜傾筐。一身不蠶甘凍死，只憶兒女無衣裳。不如歸去，不如歸去，家在浙江東畔住。離家一程遠一程，飲食不同言語異。今之眷聚皆寇仇，開口強笑心懷憂。家鄉欲歸歸未得，不如狐死猶首丘。泥滑滑，泥滑滑，脫了繡鞋脫羅襪。前營上馬忙起行，後隊搭駝疾催發。行來數里日已低，北望燕京在天末。朝來傳令更可怪，落後行遲都斫殺。鵓鴣鴣，鵓鴣鴣，帳房遍野常前呼。阿姊含羞對阿妹，大嫂揮涕看小姑。一家不幸俱被擄，猶幸同處為妻孥。願言相憐莫相妒，這個不是親丈夫。」梁棟隆吉亦作《四禽言》云：「不如歸去，錦官宮殿迷煙樹。天津橋邊叫一聲，叫破中原無住處。不如歸去！脫卻布褲，貧家能有幾尺布。寒機織盡無得裁，可人不來廉叔度。脫卻布褲！提葫蘆，近來酒賤頻頻沽。眾人皆醉我亦醉。湘江喚起醒三閭。提葫蘆！行不得也，哥哥。湖南湖北春意多。九嶷山前叫虞舜，奈此乾坤無路何？行不得也，哥哥！」,WIKI,宋稗類鈔,443
孝弟,事父母至孝。父剛嚴，誼獨失愛，惴惴不自容，伺顏色而後進。繼喪父母，號慟晝夜不絕，勺水不入口者累日。卜葬，徒跣負土為墳，往來十餘里，日渡塘澗，泥水沒骭，雖大雨雪未嘗少止。手足皸裂血流，以漆塗之。每覆一畚，必三繞墳號而後去。既葬，遂茇舍墓旁，負土終喪，人往視之，輒遣去。日一飯，不葷。雖虎狼交於墓側，誼泰然無所畏。明年，吳越大水，山皆發，推巨石走十數里。台州山最高而水又夜至，旁山之民，居廬、墓田、畜牧漂壞者甚眾，而獨不及誼。邑人狀其事以聞，詔書嘉獎。子揆纔十六歲，哭誼墓旁卒。,GJTS-XXD,古今圖書集成·學行典,237
孝弟,父早卒，母韋氏孀居。貢左右侍養務得歡心。會母疾，祝神願減己年以延母壽，仍割股煮羹以進。母啜羹立痊。闔庠公舉辭不受，鄉黨愈重之。,GJTS-XXD,古今圖書集成·學行典,63
吏治,錦裁百里，鼎燮三台；無遺管蒯，可卜鹽梅；爰增夾袋，悉錄翹材；招隱者蘭由幽馥，羅材者薪積後來，集吏治。,WIKI,宋稗類鈔,50
至公,楚令尹虞丘子復於莊王曰：「臣聞奉公行法，可以得榮，能淺行薄，無望上位，不名仁智，無求顯榮，才之所不著，無當其處。臣為令尹十年矣，國不加治，獄訟不息，處士不升，淫禍不討，久踐高位，妨群賢路，尸祿素飡，貪欲無猒，臣之罪當稽於理，臣竊選國俊下里之士孫叔敖，秀羸多能，其性無欲，君舉而授之政，則國可使治而士民可使附。」莊王曰：「子輔寡人，寡人得以長於中國，令行於絕域，遂霸諸侯，非子如何？」虞丘子曰：「久固祿位者，貪也；不進賢達能者，誣也；不讓以位者，不廉也；不能三者，不忠也。為人臣不忠，君王又何以為忠？臣願固辭。」莊王從之，賜虞子采地三百，號曰「國老」，以孫叔敖為令尹。少焉，虞丘子家干法，孫叔敖執而戮之。虞丘子喜，入見於王曰：「臣言孫叔敖果可使持國政，奉國法而不黨，施刑戮而不骫，可謂公平。」莊王曰：「夫子之賜也已！」,CTEXT,說苑 ,358
廉儉,秀水錢曉庭教諭聚朝為籜石宗伯曾孫，早歲綦貧，而性甚介，不妄受人惠。一日，嘗語人曰：「昨晚斷炊，僅餘白米少許，供老母饘粥，而我則以炊餅二枚度一日。」然意氣自如，絕不露寒乞相。及舉於鄉，家稍裕。大挑，得淳安教諭，未滿任，即棄官歸。歸後以書畫自給，不問外事。,WIKI,清稗類鈔,126
奉使,楚莊王欲伐晉，使豚尹觀焉。反曰：「不可伐也。其憂在上；其樂在下。且賢臣在焉，曰沈駒。」明年，又使豚尹觀，反曰：「可矣。初之賢人死矣。諂諛多在君之廬者，其君好樂而無禮；其下危處以怨上。上下離心，興師伐之，其民必反。」莊王從之，果如其言矣。,CTEXT,說苑 ,118
技勇,林植齋培基，閩縣人，以武科第三人及第。挾其穉妾至山東，宿逆旅，林他出，有同舍窶人屢搴帷作平視，妾怒，訴之林。林徑登寓樓，尋窶人，窶人蠢蠢，無所陳辯。林拳毆之無數，窶人一無聲響。林既下，手足如病風痺，不能動。逆旅主人曰：「樓上人，老拳師也。哀之，尚可得生。」植齋頗以人示意，窶人曰：「必其姬氏哀我。」妾不得已，道歉衷。窶人下，為撫摩，旋愈。且戒之曰：「勿飲酒，勿近婦人，疾當已。不爾，亦殆。當時不敢以一指加君，尚委頓至是。然國家尚武，固以弓馬之力為武耶，則老夫所不能深解矣。」德宗知尚武，萬幾之暇，頗習槍法。所常御者為十三響槍，宮人呼為十三太保。,WIKI,清稗類鈔,272
義俠,會稽姜桐音，名廷梧。歷世仕宦，家貧無贏笥，然性慷慨，喜急人之急。山陰徐伯調家被賊，賊質其子女而要之贖。徐不能，姜卸婦頭上飾物以贖之。伯調，名緘。,WIKI,清稗類鈔,72
隱逸,歲聿忽其云暮，庭草颯以萎黃，風飀飀以吹隙，燈黯黯而無光，獨展轉而不寐，何增歎而自傷，於是踟躕徙倚，顧景興懷，魂煢煢以至曙，綴予想於田萊，彼五畝其焉在，乃爰洎乎江隈，出郭門而東鶩，入溆浦而南迴，爾乃觀其水陸物產，原隰形便，林藪挺直，丘陵帶面，臨九曲之迴江，對千里之平甸，風去蘋其已開，日登桑而先見，聽啁哳之寒雞，弄差池之春鷰，臨場圃以築館，對櫺軒而鑿池，集游泳於階下，引朝派於堂垂，瞻巨石之前卻，玩激水之推移，雜青莎之靃靡，拂細柳之長枝，感風燭與石火，嗟民生其如寄，苟有胸而無心，必行難而言易，幸少私而寡欲，兼絕仁以棄智，忽學步而學趾，又追飛而厲翅，瞻鹿囿而竊高，仰疆臺而慕義，歷四時於遊水，馳三稔於申臂，望歸流而載懷，情鬱悒其何寘。,CTEXT,藝文類聚 ,316
孝弟,趙友士嘗觀天地清淑之氣，所萃不產異人，則產異物。夫交之金崑之玉合浦之珠，人所以奇之者。以其異於物也。況夫才德之隆偉，孝義之挺，特可以美世行，敦民風，而獨異於人者乎。番江東之名郡也。東南清淑之氣，于是乎，鍾及劉伯豐之來建也。手其卷示余，乃吳北平餞若翁，劉先生之辭併先生。自書所歷，顛末，語焉甚詳。吁，人之所奇者，其有異是乎。先生字有中辛卯，歲任開平，教職燕鄙之民。翕向夫禮義之風,GJTS-XXD,古今圖書集成·學行典,188
稱譽,王質景文在太學，與九江王阮齊名。阮嘗曰：「聽景文談，如讀酈道元《水經》，名川支渠，貫穿周匝，無有間斷。咳唾皆成珠璣。」,WIKI,宋稗類鈔,59
隱逸,年八歲，居憂哀毀若成人。既長好學。師事沛國劉瓛，受《易》及《禮記》、《毛詩》，又入鍾山定林寺聽內典，其業皆通。而縱情誕節，時人未之知也，唯瓛與汝南周顒深器異之。起家齊祕書郎，遷太子舍人。出為建安太守，為政有恩信，民不忍欺。每伏臘放囚還家，依期而返。入為尚書三公郎，不拜，遷司徒主簿。注《易》，又解《禮記》，于卷背書之，謂為《隱義》。,GJTS-XXD,古今圖書集成·學行典,166
貞烈,李玉桂，妓也，故蜀產，不知其姓氏，流轉至漢皋，從假母之姓，故曰李，頗有聲北里間。有李孝廉者，長沙人也，計偕北上，道出漢皋，友人強之作狹邪游，遂與玉桂相遇。玉桂屢目之，友曰：「若愛李郎乎？是故將買妾而未得其人也。」玉桂私於李曰：「信乎？果信也，妾有私貲如干，當出以佐君，為脫籍費。」李感其意，諾之，而請俟之禮闈捷後。已而春風失意，旅食京華，遂失前約。玉桂偃蹇風塵中，未嘗一日忘李也。有富商某，豔其色，強委千金於其假母，劫之去。不食七日，不死，仰藥死。,WIKI,清稗類鈔,224
擊之,賢良、文學既拜，咸取列大夫，辭丞相、御史。前議公事，賢良、文學稱引往古，頗乖世務。論者不必相反，期於可行。往者，縣官未事胡、越之時，邊城四面受敵，北邊尤被其苦。先帝絕三方之難，撫從方國，以為蕃蔽，窮極郡國，以討匈奴。匈奴壤界獸圈，孤弱無與，此困亡之時也。遼遠不遂，使得復喘息，休養士馬，負紿西域。西域迫近胡寇，沮心內解，必為巨患。是以主上欲掃除，煩倉廩之費也。終日逐禽，罷而釋之，則非計也。蓋舜紹緒，禹成功。今欲以軍興擊之，何如？,CTEXT,鹽鐵論 ,215
孝弟,母因飲酒，其父真呵叱之，誤以杖擊，便即致死。真為縣囚執，處以重坐。慮列辭尚書云父母忿爭，本無餘惡。直以謬誤，一朝橫禍。今母喪未殯，父命旦夕。慮兄弟五人，並各幼稚。慮身居長，今年十五，有一女弟，始向四歲，更相鞠養，不能保全。父若就刑，交墜溝壑，乞以身代老父命，使嬰弱眾孤得蒙存立。尚書奏云：慮於父為孝子，於弟為仁兄。尋究情狀，特可矜感。高祖詔特恕其父死罪，以從遠流。,GJTS-XXD,古今圖書集成·學行典,182
篤行,邵靈甫，倜儻樂施，予家蓄穀數千斛。咸平中歲澇，民大饑，或請糶，靈甫曰：是急利也。或請損直，曰：是近名也。或謂眾饑將自豐乎。曰：有成畫矣。乃盡發所儲，得五千三百斛傭饑者，浚蠡河橫塘等水八十餘里，通罨畫溪入震澤，邑人爭役賴以活，子梁登進士第，孫剛魁南省，蓋作善之報云。,GJTS-XXD,古今圖書集成·學行典,132
任道,熹以為藏之夾室，則是以祖宗之主下藏於子孫之夾室，神宗復奉以為始祖，已為得禮之正，而合於人心，所謂有舉之而莫敢廢者乎。又擬為《廟制》以辨，以為物豈有無本而生者。廟堂不以聞，即毀撤僖、宣廟室，更創別廟以奉四祖。始，寧宗之立，韓冑自謂有定策功，居中用事。熹憂其害政，數以為言，且約吏部侍郎彭龜年共論之。會龜年出護使客，熹乃上疏斥言左右竊柄之失，在講筵復申言之。御批云：憫卿耆艾，恐難立講，已除卿宮觀。汝愚袖御筆還上，且諫且拜。內侍王德謙徑以御筆付熹，臺諫爭留，不可。樓鑰、陳傅良旋封還錄黃，修注官劉光祖、鄧馹封章交上。熹行，被命除寶文閣待制，與州郡差遣，辭。尋除知江陵府，辭，仍乞遣還新舊職名，詔依舊煥章閣待制，提舉南京鴻慶宮。慶元元年初，趙汝愚既相，收召四方知名之士，中外引領望治，熹獨惕然以冑用事為慮。既屢為上言，又數以手書啟汝愚，當用厚賞酬其勞，勿使得預朝政，有防微杜漸，謹不可忽之語。汝愚方謂其易制，不以為意。及是，汝愚亦以誣逐，而朝廷大權悉歸冑矣。熹始以廟議自劾，不許，以疾再乞休致，詔：辭職謝事，非朕優賢之意，依舊祕閣修撰。二年,GJTS-XXD,古今圖書集成·學行典,467
解老,人有禍則心畏恐，心畏恐則行端直，行端直則思慮熟，思慮熟則得事理，行端直則無禍害，無禍害則盡天年，得事理則必成功，盡天年則全而壽，必成功則富與貴，全壽富貴之謂福。而福本於有禍，故曰：「禍兮福之所倚。」以成其功也。,CTEXT,韓非子 ,105
天運,老子曰：「幸矣，子之不遇治世之君也！夫六經，先王之陳跡也，豈其所以跡哉！今子之所言，猶迹也。夫迹，履之所出，而迹豈履哉！夫白鶂之相視，眸子不運而風化；蟲，雄鳴於上風，雌應於下風而風化。類自為雌雄，故風化。性不可易，命不可變，時不可止，道不可壅。苟得其道，無自而不可；失焉者，無自而可。」,CTEXT,莊子 ,143
忠義,“吾事泄矣。”然急出乘，未及知耳。乃乘夜鼓噪，衝突斷絙，破圍冒進，眾皆辟易。既渡險要之地，時夜半天黑。至小新城，敵方覺，遂以兵數萬邀擊之。貴又為無底船百餘艘，中植旗幟，各立軍士於兩舷以誘之。故皆競躍以入，溺死者以萬餘。亦昔人未出之奇也。至勾林灘，將近龍尾洲，遠望軍船櫛櫛，旗幟紛披。貴軍皆喜躍，舉流星以示之。軍船見舉火，皆前相迎，逮勢近欲合，則來軍皆北軍也。蓋夏軍前二日以風水驚疑，退屯三十里，而北軍得逃卒之報，遂據洲上，以逸待勞。猝不及備，殺傷殆盡。貴身背被數十槍，力不支，遂為生得，至死不屈。,WIKI,宋稗類鈔,248
隱逸,唐末，避地導江，家世為吏，有陰德。淵性簡潔，事親以孝聞。受學於李畋、張達。年四十，鄉人更勸，舉進士甲科，得清水主簿。歎曰：祿不及親，何所為耶。還家教授，坐席常滿。安撫使舉鳳州團練推官，不就。知益州楊日嚴又薦之，遂以太子中允致仕。謝絕諸生，著《周易旨要》、《老佛雜說》數十篇。田況上其書，自太常丞改祠部員外郎。晚年日菜食，巾褐山水閒，自號虛一子。長吏歲時致問，澹然與對，略不及私。嘉祐二年九月，有疾，召術士擇日，云丙申吉，頷之，是日沐浴而絕。,GJTS-XXD,古今圖書集成·學行典,220
文學,僧意在瓦官寺中，王苟子來，與共語，便使其唱理。意謂王曰：「聖人有情不？」王曰：「無。」重問曰：「聖人如柱邪？」王曰：「如籌算，雖無情，運之者有情。」僧意云：「誰運聖人邪？」苟子不得答而去。司馬太傅問謝車騎：「惠子其書五車，何以無一言入玄？」謝曰：「故當是其妙處不傳。」殷中軍被廢，徙東陽，大讀佛經，皆精解。唯至「事數」處不解。遇見一道人，問所籤，便釋然。殷仲堪精覈玄論，人謂莫不研究。殷乃歎曰：「使我解四本，談不翅爾。」,CTEXT,世說新語 ,210
精諭,白公問於孔子曰：「人可與微言乎？」孔子不應。白公曰：「若以石投水奚若？」孔子曰：「沒人能取之。」白公曰：「若以水投水奚若？」孔子曰：「淄、澠之合者，易牙嘗而知之。」白公曰：「然則人不可與微言乎？」孔子曰：「胡為不可？唯知言之謂者為可耳。」白公弗得也。知謂則不以言矣。言者，謂之屬也。求魚者濡，爭獸者趨，非樂之也。故至言去言，至為無為。淺智者之所爭則末矣。此白公之所以死於法室。,CTEXT,呂氏春秋 ,188
上農,后稷曰：「所以務耕織者，以為本教也。」是故天子親率諸侯耕帝籍田，大夫士皆有功業。是故當時之務，農不見於國，以教民尊地產也。后妃率九嬪蠶於郊，桑於公田。是以春秋冬夏皆有麻枲絲繭之功，以力婦教也。是故丈夫不織而衣，婦人不耕而食，男女貿功，以長生，此聖人之制也。故敬時愛日，非老不休，非疾不息，非死不舍。,CTEXT,呂氏春秋 ,149
孝友,咸豐時，粵寇之攻興安縣者為韋正。既陷城，俘虜中有一顏氏子，年十八，兩目異常人，夜不燈火，能作蠅頭細字，復能以繡花針數十枚於暗室中以髮貫穿。屢試皆然。韋大異之，撫為己子。而其性純孝，以思念父母，日夜哭泣，月餘，淚不乾，兩目遂盲。韋多方撫慰，終不止，不半載，竟憂鬱以歿。,WIKI,清稗類鈔,133
孝弟,元季之亂，寇入西昌，學詩負母劉逃，途遇寇斮之，幾死，繼寇至見老母哭其旁，憫之予善藥敷創，又解衣覆之，久乃蘇，最後復遇渠寇，知其儒者，哀之，口占一詩命之和約和得不死詩曰：頭戴血淋漓，負母沿街走。遇我慈悲人，與汝一杯酒。我亦有家兒，雪色同冰藕。亦欲如汝賢，未知天從否。學詩應口和曰：鐵馬從西來，滿城人驚走。我母年七十，兩足如醉酒。白刃加我身，一命懸絲藕。感公恩如天，未知能報否。渠寇喜與酒肉，又遣人導出城得遠去，全其母子。國初時，學詩以薦授固陵稅課使，持廉施寬，商賈便之，秩滿徙平陽。再歲，得目疾，喪明，遂引歸自號：疾退子，歸甚貧，無以為養，邑教諭陳士希官蒲且行獨憐學詩，率其素往還者為備斂葬之，具乃去。,GJTS-XXD,古今圖書集成·學行典,300
救邊,乃者，邊害震如雷霆，赫如日月，而談者皆諱之，曰焱并竊盜。淺淺善靖，俾君子怠，欲令朝廷以寇為小，而不蚤憂，害乃至此，尚不欲救。曰：「痛不著身言忍之，錢不出家言與之。」假使公卿子弟有被羌禍，朝夕切急如邊民者，則競言當誅羌矣。,CTEXT,潛夫論 ,110
豫防,象曰：閑有家，志未變也。志未變而預防之。庸齋趙氏曰：閑於始則人心未變，無傷恩害義之事，故悔亡教。婦初來教子，嬰孩是也。中溪張氏曰：防閑之道，當謹其初也。若待家瀆而後嚴之志，變而後治之則儆戒之意失而有悔矣。雲峰胡氏曰：家人志已變而防之者難，未變而防之者易。,GJTS-XXD,古今圖書集成·學行典,127
孝弟,即今保安州也。世居喬山，初仕金為南京行統軍萬戶，交遊賢士大。夫德性沖粹，才略過人，居常以孝義自勗。母亡，事異母一如所生。執父喪，哀毀致目疾。時祀齋沐敬謹嘗曰：養生有不備事，猶可復追，遠不誠秪誣神耳，其可逭罪耶。鄉人貧者親死，不能殯，來貸於雄，雄予金無。後不能償，則裂券免之，曰：彼葬親大事，彼親安而吾心亦安矣。其孝義概如此。晚任灣潮二河運糧萬戶，以中書左丞相府總管致仕，年七十五卒。,GJTS-XXD,古今圖書集成·學行典,191
門閥,《明史》可法殉節時尚無子，遺命以副將史德為之後。及雍正初，聊城鄧東長宗伯督學江左，時有童年四十餘，視其卷，署祖名可法，詢之，即其孫也。蓋督師赴揚，寄孥白下，有孕妾，滄桑後生一子，延史氏之脈，因家焉。鄧遍詢諸老生，對無異詞，閱其文，疵纇百出。鄧曰：「是不可以文論。」錄之邑庠，而刻石署壁，以記其事，是史閣部固有孫矣。,WIKI,清稗類鈔,157
孝弟,兄前母所生也，愛家瑞甚。嫂沈氏撫之亦有恩。里人稱之。家瑞少有至性，不識父母。長而哀慕終日，瞑目凝思。如是數年，恍惚若有所見，遂援筆圖之狀貌如生，覽者感歎焉。舉天啟辛酉鄉薦除當塗教諭擢延平府推官，節操清峻為閩郡第一。移雷州府同知，謝病不赴，家瑞既歸，自傷拙於仕宦不能榮親，結廬墓側三載，以貧病終。,GJTS-XXD,古今圖書集成·學行典,147
孝弟,八世同爨，家屬七百口，居室六百區，每旦鳴鼓會食。嘗出稻五千賑貸貧民。景德二年，轉運使馮亮以聞，詔旌其門。天禧中，侍御史韓億安撫江南，使還，言綱家稅籍錢四百餘千，米二千五百斛，同居四百年，而本縣科率一無寬假，望蠲其戶雜科，詔從之。,GJTS-XXD,古今圖書集成·學行典,114
游說,故文王說紂，而紂囚之；翼侯炙；鬼侯腊；比干剖心；梅伯醢；夷吾束縛；而曹羈奔陳；伯里子道乞；傅說轉鬻；孫子臏腳於魏；吳起收泣於岸門，痛西河之為秦，卒枝解於楚；公叔座言國器反為悖，公孫鞅奔秦；關龍逄斬；萇弘分胣；尹子於棘；司馬子期死而浮於江；田明辜射；宓子賤、西門豹不鬥而死人手；董安于死而陳於市；宰予不免於田常；范睢折脅於魏。此十數人者，皆世之仁賢忠良有道術之士也，不幸而遇悖亂闇惑之主而死。然則雖賢聖，不能逃死亡避戮辱者，何也。則愚者難說也，故君子難言也。且至言忤於耳而倒於心，非賢聖莫能聽，願大王熟察之也。,GJTS-XXD,古今圖書集成·學行典,254
刑法,蕭望之難曰：國兵在外，軍以夏發，隴西以北，安定以西，吏民並給轉輸，田事頗廢，素無餘積，雖羌虜以破，來春必乏，窮僻之處，買無所得，縣官穀度不足以振之，願令諸有罪非盜受財殺人及犯法不得赦者，得以差入穀，此八郡贖罪，務益致穀，以豫備百姓之急，事下有司，望之與少府李疆議，以為民含陰陽之氣，有仁義欲利之心，在教化之所助，雖堯在上，不能去民欲利之心，而能令其欲利不勝其好義也。雖桀在上，不能去民好義之心，能令其好義不勝其欲利也。故堯桀之分，在於義利而已，導民不可不慎也。今欲令民量粟以贖罪，如此則富者得生，貧者獨死，是貧富異刑，而法不一也。人情貧窮，父兄囚執，聞出財得以生活，為人子弟者，將不顧死亡之患，敗亂之行，以赴財利，求親戚一人得生，十人以死，如此，伯夷之行壞，公綽之名滅，政教一傾，雖有周召之佐，恐不能復，古者藏於民，不足則取，有餘則予。詩曰：爰及矜人，哀此鰥寡，上惠下也。,CTEXT,藝文類聚 ,386
婚姻,興化張某營米業，有次女，名桂姑，喜讀書，甚慧，十四五時通韻語。有中表周某者，長桂姑一歲，貌甚秀，時與討論詩詞，頗洽，旋請媒媼通意。張嫌其貧，不允，周自此不復來。,WIKI,清稗類鈔,80
孝弟,劉德立，家貧事父至孝，力給甘旨靡缺，及侍疾苦營醫，禱夜不解，帶父沒奉，後母如生母，撫幼弟如同母，弟其篤行，有過人者奉例申獎。,GJTS-XXD,古今圖書集成·學行典,62
智,楚莊王欲伐陳，使人視之。使者曰：陳不可伐也。莊王曰：何故。對曰：其城郭高、溝壑深、畜積多，其國寧也。王曰：陳可伐也。夫陳小國也，其畜多是賦斂重，則民怨上矣。城郭高、溝壑深則民力罷矣。興兵伐之，遂取陳。《新序‧善謀篇》：晉獻公欲伐虞、虢，荀息曰：君胡不以屈產之乘，與垂棘之璧，假道于虞。公曰：宮之奇存焉，必不使受也。荀息曰：宮之奇知固知矣，雖然，其為人也，通心而懦，又少長于君。通心則其言之略，懦則不能彊諫，少長于君，則君輕之，且夫玩好在耳目之前，而患在一國之後。中知以上，乃能慮之，臣料虞君中知之下也。《符子》：重耳奔齊，見蜘蛛布網曳繩，執豸而食。曰：人之有智，而不能廓垂天之網，布絡地之繩，是不如蜘蛛之智。《說苑》：智伯欲襲衛，乃佯亡其太子顏，使奔衛。南文子曰：太子顏之為其君子也，甚愛。非有大罪也，而亡之。然人亡而不受不祥。使吏迎之，曰：車過五乘，慎勿納也。智伯聞之，乃止。《戰國策》：秦昭王嘗遣使者遺君王后玉連環,GJTS-XXD,古今圖書集成·學行典,409
母儀,魏芒慈母者，魏孟陽氏之女，芒卯之後妻也。有三子。前妻之子有五人，皆不愛慈母。遇之甚異，猶不愛。慈母乃命其三子，不得與前妻子齊衣服飲食，起居進退甚相遠，前妻之子猶不愛。,CTEXT,列女傳 ,83
孝弟,吳瑛，衛指揮。早孤，母馬氏劬勞撫育。及嗣職事，母克承厥志。及進都督，俸資胥歸於母。一日母疾，庸醫曰人肉可療，瑛遂割股肉投粥，母即愈。人以為孝感。毛剛，甘州右衛軍，性孝。居喪廬於墓側。有司上其事，旌表其門。事母至孝，博物洽聞，經書再閱，終身不忘。家貧，廣授生徒以束儀奉母。雖身無完衣而事親必極滋味。早孤，事母撫弟以孝友著名鄉族。死之日，自士大夫以及里巷無弗痛悼者。倪斌，慶陽衛指揮使，父玉遘疾危篤，延醫弗效，斌每夜焚香號泣於斗，誓以身代，割股肉以進，不日乃瘳。父玉賈於雲南，二十年不返。及聞其歿閒關，萬里扶柩歸葬。鄉人皆稱其孝焉。,GJTS-XXD,古今圖書集成·學行典,264
心學,心一也，有指體而言者，有指用而言者。季通云：心統性情，不若云，心者，性情之統名。問有外之心。曰：十分事做得七八分，便是有外。所以致知、格物者，要得無外也。或問：如何是有外之心。曰：只是有私意，便內外扞格。只見得自家身己，凡物皆不與己相關，便是有外之心。橫渠此說固好。然只管如此說，相將便無規矩，無歸著，入於邪遁之說。且如夫子為萬世道德之宗，都說得語意平易，從得夫子之言，便是無外之實。若便要說天大無外，則此心便瞥入虛空裏去了。心大則百物皆通。通，只是透得那道理去，病，則是窒礙了。居甫問：心小則百物皆病。如何是小。曰,GJTS-XXD,古今圖書集成·學行典,258
篤行,少潛心學問，不羨榮利，隱居洋水河，干少孤每晨昏必依先塋展拜，里中大為感動，抄錄陰騭書成帖。積粟千餘石助人婚姻闔。邑重其高節，年九十終。,GJTS-XXD,古今圖書集成·學行典,67
游俠,身所殺甚眾。以軀借交報仇，藏命作姦剽攻，不休及鑄錢掘冢，固不可勝數。適有天幸，窘急常得脫，若遇赦。及解年長，更折節為儉，以德報怨，厚施而薄望。然其自喜為俠益甚。既已振人之命，不矜其功，其陰賊著於心，卒發於睚眥如故云。而少年慕其行，亦輒為報仇，不使知也。解姊子負解之勢，與人飲，使之嚼。非其任，彊必灌之。人怒，拔刀刺殺解姊子，亡去。解姊怒曰：以翁伯之義，人殺吾子，賊不得。棄其尸於道，弗葬，欲以辱解。解使人微知賊處。賊窘自歸，具以實告解。解曰：公殺之固當，吾兒不直。遂去其賊，罪其姊子，乃收而葬之。諸公聞之，皆多解之義，益附焉。解出入，人皆避之。有一人獨箕踞視之，解遣人問其姓名。客欲殺之。解曰：居邑屋至不見敬，是吾德不修也，彼何罪。乃陰屬尉吏曰：是人，吾所急也，至踐更時脫之。每至踐更，數過,GJTS-XXD,古今圖書集成·學行典,345
刺議,山陵不讓椒跬，以成其崇；君子不辭負薪之言，以廣其名。故多見者博，多聞者知，距諫者塞，專己者孤。故謀及下者無失策，舉及眾者無頓功。《詩》云：『詢於芻蕘。』故布衣皆得風議，何況公卿之史乎？春秋士不載文，而書咺者，以為宰士也。孔子曰：『雖不吾以，吾其與聞諸。』僕雖不敏，亦嘗傾耳下風，攝齊句指，受業徑於君子之塗矣。使文學言之而是，僕之言有何害？使文學言之而非，雖微丞相史，孰不非也？,CTEXT,鹽鐵論 ,188
篤行,或不能償，亦不過督察，尤不及者，仍周恤之，故縣民無論識與不識，皆尊為丈人。行縣廉其行，請入鄉飲。後其子弼蚤故，媳相氏守節，敕賜旌表。,GJTS-XXD,古今圖書集成·學行典,66
邊議,且夫物有盛衰，時有推移，事有激會，人有愛化。智者揆象，不其宜乎！孟明補闕於河西，范蠡收責於故胥，是以大功建於當世，而令名傳於無窮也。,CTEXT,潛夫論 ,66
講學,大學定本修換未畢俟，得之即寄去，王晉輔好勸他莫管他人是非長短得失，且理會教自家道理，分明是為急務，此事之外，不可使有毫髮雜用心處也。然人要閑管，亦只是見理不透，無頓自己身心處，所以如此，願更察此，有以深矯揉之，乃為佳耳。年來頓覺衰憊殊甚，死期將至，而朋友閒未有大可望者，令人憂懼，不知所以為懷，季章千萬勉旃，乃所深望。又熹歲前得益公書，報吳伯豐病瘡甚危，適得子約書，乃聞其訃，深為傷痛。近年朋友讀書講學，如此君者，絕不易得，此為可惜，不但交遊之私情也。聞後事深荷老兄與無疑周全之，足見朋友之義。又熹今春大病，幾不能起，今幸小康，然尚未能平步也。,GJTS-XXD,古今圖書集成·學行典,272
無義,鄭平於秦王臣也，其於應侯交也，欺交反主，為利故也。方其為秦將也，天下所貴之無不以者，重也。重以得之，輕必失之。去秦將，入趙、魏，天下所賤之無不以也，所可羞無不以也。行方可賤可羞，而無秦將之重，不窮奚待？,CTEXT,呂氏春秋 ,101
篤行,劉濯，慷慨好義，有父風。邑中事無大小有所需索即出諸囊中。鄉里有貧乏者皆周恤焉。官至山東都司斷事，今其後裔多顯達云。王弘道，邑庠生，敦篤好學，輕財尚義。先是邑無學田，弘道輸田一頃為學校公費之資，人至今稱之。,GJTS-XXD,古今圖書集成·學行典,102
繇役,周道衰，王跡熄，諸侯爭強，大小相凌。是以強國務侵，弱國設備。甲士勞戰陣，役於兵革，故君勞而民困苦也。今中國為一統，而方內不安，徭役遠而外內煩也。古者，無過年之繇，無逾時之役。今近者數千里，遠者過萬里，歷二期。長子不還，父母愁憂，妻子詠歎，憤懣之恨發動於心，慕思之積痛於骨髓。此杕杜、采薇之所為作也。,CTEXT,鹽鐵論 ,149
孝弟,湛若水不肖孤若水，稽顙拜疏，不肖以為今，之所謂君子者。非執事而誰，君子愛人，以德而不以姑息是之。謂君子不肖。聞之，天道至遠，而難明人道惡。,GJTS-XXD,古今圖書集成·學行典,69
隱逸,與女偕隱，遂隱而死，晉侯求之不獲，以綿上為之田。曰：以志吾過，且旌善人。按《史記‧晉世家》：介子推從者憐之，乃懸書宮門曰：龍欲上天，五蛇為輔。龍已升雲，四蛇各入其宇，一蛇獨怨，終不見處所。文公出，見其書，曰：此介子推也。吾方憂王室，未圖其功。使人召之，則亡。遂求所在，聞其入綿上山中，於是文公環綿上山中而封之，以為介推田，號曰介山。按《新序》：晉文公反國，酌士大夫酒，召咎犯而將之，召艾陵而相之，授田百萬。,GJTS-XXD,古今圖書集成·學行典,203
廉儉,儀封張清恪公伯行之任督撫也，嘗傳檄屬吏，禁止饋贈。檄云：「一絲一粒，我之名節；一釐一毫，民之脂膏。寬一分，民受賜不止一分；取一文，我為人不值一文。誰云交際之常，應恥實傷。儻非不義之財，此物何來？」,WIKI,清稗類鈔,98
篤行,持身敦謹，夙以孝聞。少嘗業儒。既長，從事邑掾，奉公守法，令君多器重之。以考中授惠安尉。時劉弘道為之宰，諸所規為相與謀議，民心胥悅。有劉父周母之謠。及居家，遇荒歲，嘗出貲貸人，不取其息，負不能償者焚其券，不使兒孫知名。後劉以臬使蒞浙，屢致書存問。及卒，親為文以遣祭焉。,GJTS-XXD,古今圖書集成·學行典,133
威儀,手容恭。重不輕舉移也。恭無慢弛也。目容端，口容止。無睇視不妄動。聲容靜，頭容直。無或噦咳，欲其靜也。無或傾顧，欲其直也。似不息者。中立不倚，儼然有德之氣象。色容莊，坐如尸。莊，矜持之貌也。燕居告溫溫。燕居之時，與告語於人之際，則皆欲其溫和。喪容纍纍，色容顛顛，視容瞿瞿梅梅，言容繭繭。此皆居喪之容，纍纍羸憊，失意之狀。顛顛，憂思不舒之貌。瞿瞿，驚遽之貌。梅梅猶昧昧，瞻視不審。故瞿瞿梅梅然也。繭繭猶綿綿，聲氣低微之貌。戎容暨暨，言容詻詻，色容厲肅，視容清明。此皆軍旅之容。暨暨，果毅之貌。詻詻，教令嚴飭之貌。顏色欲其嚴厲而莊肅。視瞻欲其瑩徹而明審。立容辨卑，毋諂。立之容貶卑者，不為矜高之態也。雖貴貶損卑降而必貴於正。若傾側其容柔媚，其色則流於諂矣。故戒以毋諂焉。頭頸必中。頭容欲直。如山之嶷然，不搖動也。當行則行。盛氣顛實揚休。顛填實滿也。休與煦同氣體之充也。言人當養氣使充盛填實於內。故息之出也。若陽氣之煦物其來無窮也。,GJTS-XXD,古今圖書集成·學行典,412
長見,呂太公望封於齊，周公旦封於魯，二君者甚相善也。相謂曰「何以治國」？太公望曰：「尊賢上功。」周公旦曰：「親親上恩。」太公望曰：「魯自此削矣。」周公旦曰：「魯雖削，有齊者亦必非呂氏也。」其後齊日以大，至於霸，二十四世而田成子有齊國；魯日以削，至於覲存，三十四世而亡。,CTEXT,呂氏春秋 ,131
義,《新語》：夫婦以義合，朋友以義信，君臣以義序，百官以義承，伯姬以義建至貞，佐君者以義不傾，臣以義平，朝廷以義便便，烈士以義成其名，陰節以義降，關雎以義鳴其雄，八卦以義相承，君臣以義制忠。義者，聖之學。《後漢書‧劉梁傳》：君子之行，動則思義，不為利回，不為義疚，進退周旋，唯道是務。苟失其道，則兄弟不阿；苟得其義，雖仇讎不廢。故解狐蒙祁奚之薦，二叔被周公之害，勃鞮以逆文為成，傅瑕以順厲為敗，管蘇以憎忤取進，申侯以愛從見退，考之以義也。故曰：不在逆順，以義為斷；不在憎愛，以道為貴。禮記曰：愛而知其惡，憎而知其美。考義之謂也。《外史‧寵幸篇》：有名曰：義狀若凜霜，容若青松，厲若秋宇。使之輔諸侯，則禁淫慝、誅暴亂，使盜跖可化為伯夷。,GJTS-XXD,古今圖書集成·學行典,315
恬退,陶潛歸去來兮，田園將蕪，胡不歸。既自以心為形役，奚惆悵而獨悲。悟已往之不諫，知來者之可追。實迷途其未遠，覺今是而昨非。舟遙遙以輕颺，風飄飄而吹衣，問征夫以前路，恨晨光之熹微。乃瞻衡宇，載欣載奔，僮僕歡迎，稚子候門。三逕就荒，松菊猶存。攜幼入室，有酒盈樽。引壺觴以自酌，眄庭柯以怡顏，倚南窗以寄傲，審容膝之易安。園日涉而成趣，門雖設而常關；策扶老以流憩，時矯首而遐觀。雲無心而出岫，鳥倦飛而知還；景翳翳其將入，撫孤松而盤桓。歸去來兮，請息交以絕遊，世與我而相遺，復駕言兮焉求。悅親戚之情話，樂琴書以消憂。農人告余以春及，將有事於西疇。或命巾車，或棹孤舟，既窈窕以尋壑，亦崎嶇而經丘。木欣欣以向榮，泉涓涓而始流，善萬物之得時，感吾生之行休。寓形宇內復幾時，曷不委心任去留，胡為乎遑遑欲何之。富貴非吾願，帝鄉不可期。懷良辰以孤往，或植杖而芸耔，登東皋以舒嘯，臨清流而賦詩；聊乘化而歸盡，樂夫天命復奚疑。,GJTS-XXD,古今圖書集成·學行典,398
指武,春秋記國家存亡，以察來世，雖有廣土眾民，堅甲利兵，威猛之將，士卒不親附，不可以戰勝取功。晉侯獲於韓；楚子玉得臣敗於城濮；蔡不待敵而眾潰。故語曰：「文王不能使不附之民；先軫不能戰不教之卒；造父王良不能以弊車不作之馬，趨疾而致遠；羿逄蒙不能以枉矢弱弓，射遠中微；故強弱成敗之要，在乎附士卒，教習之而已。」,CTEXT,說苑 ,150
孝弟,其父傳美萬曆甲寅年病篤，醫藥不效，思明割股救父，父病愈。院司旌表。子遇番兵燹。後取瘞白骨孫嗣泌中式。人以為積善之報。,GJTS-XXD,古今圖書集成·學行典,58
篤行,台人繆恭走京師，上六事，其一請表祠方孝孺諸死事忠臣，通政官見恭奏，大駭，繫恭兵馬司獄劾上，孝宗詔弗罪。旺慕義好施，賑貧助葬，人有貸不能償者，悉焚其券。後五世孫壯麗成進士。,GJTS-XXD,古今圖書集成·學行典,85
孝弟,妻劉氏微拂母意，六孫欲出之，母勸而止。母病危，割股救，旋愈，踰十六年母卒。父繼娶，六孫事繼母如生母，父年七十蹶道上。六孫客衡陽，匍匐奔歸，侍養衣不解帶者三年。父歿，六孫廬墓。里人咸稱其孝焉。,GJTS-XXD,古今圖書集成·學行典,95
審幾,臣若水通曰：此成周初成召公，告成王初政之言也，嗚呼歎辭初服行事之始也，召公歎息言王之初服，如人之生子，然無不在於初生之時，初習為善則善矣，習於善則自貽其哲命也，今天其命王以哲乎，命以吉凶乎，命以歷年乎，皆不可知，所可知者今我初行政事，如何爾。初服而敬德，則亦自貽哲命，而吉與歷年矣，夫天下之事莫不在於初。故經曰：慎厥初惟其終，是則初事者智愚治亂之幾也。初心者善惡邪正之幾也，吉凶長短於此焉，判為人君欲圖治撥亂者，在於初事欲慎，初事者在於初心。孟子曰：今人乍見孺子入井，有怵惕惻隱之心。乍見之心乃初心也，初心善則事無不善，事無不善則吉與歷年，反是則凶短折至矣，可不慎其幾乎。,GJTS-XXD,古今圖書集成·學行典,286
才辯,梁相國，即《貳臣傳》中某。國初，父子相繼入樞垣，權勢張甚。高宗南巡時，其子已退老，或以其不法事上聞。會梁迎駕遊大佛寺，至山門前，高宗怒指彌勒佛問曰：「佛見朕笑，於意云何？」梁以佛見佛故笑對。高宗復返顧問曰：「然則見汝亦笑，何歟？」梁免冠頓首曰：「佛笑奴才不成佛耳。」,WIKI,清稗類鈔,133
隱逸,文侯子擊逢文侯之師田子方于朝歌，引車避，下謁。田子方不為禮。子擊因問曰：富貴者驕人乎。且貧賤者驕人乎。子方曰：亦貧賤者驕人耳。夫諸侯而驕人則失其國，大夫而驕人則失其家。貧賤者，行不合，言不用，則去之楚、越，若脫然，奈何其同之哉。子擊不懌而去。按《戰國策》：魏文侯與田子方飲酒而稱樂。文侯曰：鐘聲不比乎，左高。田子方笑。文侯曰：奚笑。子方曰：臣聞之，君明則樂官不明則樂音。今君審於聲，臣恐君之聾於官也。文侯曰：善，敬聞命。按《新序》：公季成謂魏文侯曰：田子方雖賢人，然而非有土之君也，君嘗與之齊禮，假有賢于子方者；君又何以加之。文侯曰：如子方者，非成所得議也。子方，仁人也。仁人也者，國之寶也；智士也者，國之器也；博通士也者，國之尊也，故國有仁人，則群臣不爭，國有智士，則無四鄰諸侯之患，國有博通之士，則人主尊固，非成之所議也。公季成自退于郊三日請罪。,GJTS-XXD,古今圖書集成·學行典,375
克己,象曰：山下有澤，損君子以懲忿窒欲。君子修身所當損者，莫切於此。建安丘氏曰：忿欲者，吾身愛惡之私，皆所當損也。然懲忿易窒欲難，蓋忿屬陽其發也，氣勢暴湧如山之突兀，人皆知之，故懲之易欲屬陰，其溺人也，如水之浸淫泯無痕跡，使人不覺陷其中，而不能出。故窒之難。懲忿惟用心之剛者，即能制之。窒欲不唯用剛，非見理之精未易察也。,GJTS-XXD,古今圖書集成·學行典,157
孝弟,章臨終語一教曰：予清苦一生並無所蓄。雖三子大吾門者，汝也。汝兄不能自贍，弟尚未婚，皆吾未了事。汝須為吾了之。所遺積逋，汝獨力償還，勿以諉兄，則吾死瞑目矣。章歿，一教年尚少，養母及兄為弟婚配，力償積逋悉如父言服除每試冠軍，文名籍甚。金壇于氏丹陽賀，氏爭延為師，館穀歲百金，悉膳母兄及弟。丙申貢丁酉舉於北闈辛丑登進士。是年兄歿，撫兄子如己子。後弟歿，又撫孤而成其室，子于泰辛未狀元。,GJTS-XXD,古今圖書集成·學行典,189
孝弟,性至孝，周武成中，父母喪，廬於墓側，負土成墳。廬前生麻一株，高丈許，圍之合拱，枝葉鬱茂，冬夏恆青。有烏棲其上，回舉聲哭，烏即悲鳴，時人異之。周武帝表其閭，擢授甘棠令。開皇初卒。子士雄，少質直孝友，喪父，復廬於墓側，負土成墳。其庭前有一槐樹，先甚鬱茂，及士雄居喪，樹遂枯死。服闋還宅，死槐復榮。高祖聞之，歎其父子至孝，下詔褒揚，號其所居為累德里。,GJTS-XXD,古今圖書集成·學行典,172
節義,鄭瞀者，鄭女之嬴媵，楚成王之夫人也。初成王登臺，臨後宮，宮人皆傾觀，子瞀直行不顧，徐步不變。王曰：「行者顧。」子瞀不顧，王曰：「顧，吾以女為夫人。」子瞀復不顧，王曰：「顧，吾又與女千金而封若父兄子。」瞀遂行不顧。於是王下臺而問曰：「夫人，重位也。封爵，厚祿也。壹顧可以得之，而遂不顧，何也？」子瞀曰：「妾聞婦人以端正和顏為容。今者，大王在臺上而妾顧，則是失儀節也。不顧，告以夫人之尊，示以封爵之重，而後顧，則是妾貪貴樂利以忘義理也。苟忘義理，何以事王？」王曰：「善。」遂立以為夫人。處期年，王將立公子商臣以為太子。王問之於令尹子上，子上曰：「君之齒未也，而又多寵子。既置而黜之，必為亂矣。且其人蜂目而豺聲，忍人也，不可立也。」王退而問於夫人子瞀，曰：「令尹之言信可從也。」王不聽，遂立之。其後商臣以子上救蔡之事譖子上而殺之。子瞀謂其保曰,CTEXT,列女傳 ,368
是非,謂之道。勞神明為一而不知其同也，謂之朝三。何謂朝三。曰：狙公賦芧，曰：朝三而暮四。眾狙皆怒。曰：然則朝四而暮三。眾狙皆悅。名實未虧而喜怒為用，亦因是也。是以聖人和之以是非而休乎天鈞，是之謂兩行。古之人，其知有所至矣。有以為未始有物者，至矣盡矣，不可以加矣。其次以為有物矣，而未始有封也。其次以為有封焉，而未始有是非也。是非之彰也，道之所以虧也。若勝我，我不若勝，若果是也，我果非也邪。我勝若，若不我勝，我果是也，而果非也邪。其或是也，其或非也邪。其俱是也，其俱非也邪。我與若不能相知也，則人固受其黮闇。吾誰使正之。使同乎若者正之。既與若同矣，惡能正之。使同乎我者正之。既同乎我矣，惡能正之。使異乎我與若者正之。既異乎我與若矣，惡能正之。使同乎我與若者正之。既同乎我與若矣，惡能正之。然則我與若與人俱不能相知也，而待彼也邪。何謂和之以天倪。曰：是不是，然不然。是若果是也，則是之異乎不是也亦無辯；然若果然也，則然之異乎不然也亦無辯。化聲之相待，若其不相待。和之以天倪，因之以曼衍，所以窮年也。忘年忘義，振于無竟，故寓諸無竟。,GJTS-XXD,古今圖書集成·學行典,461
學問,先聖得道之精者以行其身，欲賢人自勉以入於道。故聖人之制經以遺後，賢也。譬猶巧倕之為規矩準繩以遺後，工也。昔倕之巧，目茂方圓，心定平直，又造規繩矩墨以誨後人。試使奚仲公班之徒，釋此四度而傚倕自制必不能也。凡工妄匠執規秉矩錯準，引繩則巧同於倕也。是倕以心來制規矩往合倕心也。故度之工幾於倕矣。先聖之智，心達神明，性直道德又造經典以遺後人。試使賢人君子釋於學問，抱質而行必弗具也。及使從師就學按經而行。聰達之明，德義之理，亦庶矣。是故聖人以其心來，就經典往，合聖心。故修經之賢德近於聖矣。詩云：高山仰止，景行行止。日就月將，學有緝熙于光明。是故凡欲顯勳績揚光烈者，莫良於學矣。,GJTS-XXD,古今圖書集成·學行典,285
志道,朕痛惜之。趙鼎曰：尹焞學問淵源，可以繼震。上指奏牘曰：震亦薦焞代資善之職，但焞微聵，恐教兒費力爾。除太常少卿，仍兼說書。未幾，稱疾在告，除權禮部侍郎兼侍講。時金人遣張通古、蕭哲來議和，焞上疏曰：臣伏見本朝有遼、金之禍，亙古未聞，中國無人，致其猾亂。昨者城下之戰，詭詐百出，二帝北狩，皇族播遷，宗社之危，已絕而後續。陛下即位以來十有二年，雖中原未復，讎敵未殄，然而賴祖宗德澤之厚，陛下勤苦之至，億兆之心無有離異。今之上策，莫如自治。自治之要，內則進君子而遠小人，外則賞當功而罰當罪，使主上孝弟通于神明，道德成于安彊，勿以小智孑義而圖大功，不勝幸甚。疏及書皆不報，于是焞固辭新命。九年，以徽猷閣待制提舉萬壽觀兼侍講，又辭，且奏言：臣職在勸講，蔑有發明，期月之閒，病告相繼，坐竊厚祿，無補聖聰。先聖有言：陳力就列，不能者止。此當去一也。,GJTS-XXD,古今圖書集成·學行典,365
辯通,宿瘤女者，齊東郭採桑之女，閔王之后也。項有大瘤，故號曰宿瘤。初，閔王出游，至東郭，百姓盡觀，宿瘤女採桑如故。,CTEXT,列女傳 ,54
正直,海康陳賓臣觀察昌齊，任溫處道，值德壯果公以一等侯閱視閩浙營伍，下令於各海岸設兵巡邏，不許一人下海，屬吏莫敢置對。陳曰：「沿海居民多捕魚為業，若禁其下海，則數萬漁戶無以為生，激變之咎，誰當任之？」德默然久之，曰：「君言是也。」,WIKI,清稗類鈔,112
論樂,來日大難，口燥脣乾，今日相樂，皆當喜歡，徑歷名山，芝草翩翩，仙人王喬，奉藥一丸，自惜袖短，內手知寒，慚無靈輒，以救趙宣，月沒參橫，北斗闌干，親友在門，飢不及餐。,CTEXT,藝文類聚 ,80
篤行,孫佐鍾鳴遠陸國平潘璧按《嘉興府志》：孫佐、鍾鳴遠、陸國平、潘璧四人，正統五年歲饑，各出米二千石助賑，有司上其事，賜羊酒復其家三年。正統五年大饑，出穀千二百石賑饑，有司以聞，賜敕褒勵勞以羊酒，旌為義門。知縣薛謙為立坊。正統五年輸小麥一千一百石賑饑，其弟冠正、冠玉各輸粟五百石，俱奉敕旌表，冠帶榮身。正統五年輸穀一千三百石賑濟，奉敕旌表。景泰四年復出粟以賑，賜冠帶榮身。,GJTS-XXD,古今圖書集成·學行典,183
心學,身心內外初無閒隔，所謂心者固主乎內，而凡視聽言動出處語默之見於外者，亦即此心之用，而未嘗離也。今於其空虛不用之處，則操而存之於其流行運用之實，則棄而不省，此於心之全體雖得其半而失其半矣，然其所得之半，又必待有所安排布置，然後能存，故存則有揠苗助長之患，否則有舍而不芸之失，是則其所得之半，又將不足以自存而失之，孰若一主於敬，而此心卓然。內外動靜之閒，無一毫之隙一息之停哉。,GJTS-XXD,古今圖書集成·學行典,186
志氣,晉嵇康潛龍育神軀，濯鱗戲蘭池。延頸慕大庭，寢足俟皇羲。慶雲未垂景，盤桓朝陽陂。悠悠非吾匹，疇肯應俗宜。殊類難遍周，鄙議紛流離。轗軻丁悔吝，雅志不得施。耕耨感甯越，馬席激張儀。逝將離群侶，仗策追洪崖。焦鵬振六翮，羅者安所羈。浮游太清中，更求新相知。比翼翔雲漢，飲露餐瓊枝。多念世閒人，夙駕咸驅馳。沖靜得自然，榮華安足為。斥鷃擅蒿林，仰笑神鳳飛。坎井蝤蛭宅，神龜安所歸。恨自用身拙，任意多永思。遠實與世殊，義譽非所希。往事既已謬，來者猶可追。何為人事閒，自令心不夷。慷慨思古人，夢想見容輝。願與知己遇，舒憤啟其微。巖穴多隱逸，輕譽求吾師。晨登箕山巔，日夕不知饑。元居養營魄，千載長自綏。,GJTS-XXD,古今圖書集成·學行典,291
孝弟,應練，字茂習，天性至孝，事父母無疾，言遽色飲食，必躬饋晨昏定省，無少懈，父母有疾，惶懼求藥，籲天祈以身代卒，則哀號幾絕不食者三日，居喪一循，古制三年閒泣血不止，親墓產瑞芝盈把人謂孝誠所感云。,GJTS-XXD,古今圖書集成·學行典,95
鑒識,張樂全守陳，富鄭公在亳社，以不行新法謫知汝州，假道宛丘，與樂全相見。富歎曰：“人果難知。某三次薦安石，謂其才可大用。不意今日乃如此。”樂全曰：“自是彥國未識人。”方平昔年知舉，辟為點檢試卷官。每向前來論事，則滿院無一人可其意者，自是絕之，至今無一字往還。或薦宋莒公兄弟可大用，昭陵曰：“大者可。小者每上殿，則廷臣無一人是者。”已而莒公果相，景文終於翰長。樂全與昭陵之見同。,WIKI,宋稗類鈔,186
孝弟,洪武時，父為滁州知州，坐罪論死。琬年十六，叩閽請代。帝疑受人教，命斬之，琬顏色不變。帝異之，命宥父死，謫戍邊。琬復請曰：戍與斬，均死爾。父死，臣安用生為，願就死以贖父戍。帝佯怒，命縛赴市曹，琬色甚喜。帝察其誠，即赦之，親題御屏曰孝子周琬。尋授兵科給事中。,GJTS-XXD,古今圖書集成·學行典,127
名實,名者命之形也言。者命之名也形有，巧拙名有。好醜言有善。惡名言之善則，悅於人心名言之惡。則忮於人耳是以古人。制邑名子必依。善名名之不善，害於實矣昔，畢萬以盈，大會福晉讎以。禍然盈大者不必盡吉怨。偶者不必皆凶，而人懷愛憎。之意者以其名，有善惡也。今野人晝見，蟢子者以為有喜樂之瑞夜夢見雀者以為，有爵位之象然。見蟢者，未必有喜夢雀者，未必。彈冠而人悅之。者以其名利。人也水名盜泉尼。父不漱邑名朝，歌顏淵不舍里名。勝母曾子還軔亭名柏人漢后，夜遁何者以。其名害，義也以蟢雀，之微無，益於人名苟近。善而世俗愛。之邑泉之大生人所。傷義聖賢惡之由，此而言則善惡之義在，於名也昔有貧。人名其狗。曰富命其子曰樂方祭而狗人於室，叱之曰，富出祝曰，不祥家果。有禍其子後死，哭之曰樂而不自，悲也莊公有人。字其長子曰盜次，子曰敺盜，持衣出耨其。曰盜吏因縛，之其母呼。敺敺喻吏遽而。聲不轉但言敺敺吏因敺之盜。幾至於殪立，名不善而受其弊，審名之宜豈不信哉。,GJTS-XXD,古今圖書集成·學行典,412
權譎,和王第六女，性極賢淑。適向子豐，居於霅。未有所育，王甚念之。一日向妾得男，楊氏使秘之以為已出，且亟報王。王喜甚，即請告，命輕舟往視之。向氏聞王來，窘甚，無策以泥其行。時王以保寧、昭慶兩鎮領殿岩，於湖為本鎮，乃使人諷郡將往迓之，並屬Ｆ11鞬，伺於界首。王初以人不知其來，及聞官吏郊迎，深恐勞煩生事，遂中道而返。因厚以金繒花果遺其女，且撥吳門良田千畝以為粥米，故向氏有昆山粥米莊云。,WIKI,宋稗類鈔,189
講學,熹再辭之章并一疏上之，頗推夏閒所言之未盡者，語似太訐，未知得免於戾否，所遣人於月初七八閒行，至今未還。不知聖意定何如。自覺疏拙無以堪此厚恩，昧而前，必取顛踣，若得話行而身隱，乃為莫大之幸耳。所示諸書，甚善甚善，但臨川之辨，當時似少商量，徒然合鬧無益於事也。其書近日方答之，所說不過如所示者，而稍加詳耳。此亦不獲已，而答恐後學不知為惑耳。渠則必然不肯回也。此閒書院近方結裹，江浙閒有朋友在彼相聚，興國萬正淳不知舊在南康曾相識否，其閒一二人亦儘可講論也。《小學字訓》甚佳言，語雖不多，卻是一部大《爾雅》也。又答子靜書無人寫，得聞其已謄本四出久矣。,GJTS-XXD,古今圖書集成·學行典,271
篤行,時常侍左悺唐衡等，權侔人主衡弟玹為京兆虎牙，都尉不修，敬於京兆尹，郡功曹趙息呵抑之，衡甚恚，欲滅諸，趙時息從父，岐為皮氏，長聞有家禍，因從官舍逃走之河閒，變姓氏，詣北海，常于市中販胡餅賓碩，時年二十餘，遊市見岐，察非常人，乃停車呼與俱載，祕問岐，岐具告，遂以俱歸，椎牛鍾酒快相娛樂，因載著別田舍，藏置複壁中，數歲後，唐衡及弟皆死，岐乃得出還本郡仕至郡守刺，史太僕而賓碩，亦從此顯名於東國，仕至豫州刺史。,GJTS-XXD,古今圖書集成·學行典,201
志道,為人貞靜寡嗜，慾恬于進取，萬曆二年既舉會試，不就廷對歸益務博覽，五年成進士，以輿望當獲館選，有鄉人忌之，為謗言，遂不赴試，尋奔母喪，戴星而行，哀毀骨立服，除授刑部主事，時張居正當國政。尚嚴，刻刑官務深文取悅，三重獨持平為尚書嚴，清所器令總諸司奏章，益矜恕有聲甫，三年輒謝病歸，自是遂不出家，居四十二年，年七十有八卒，學者重其行稱其為鴻洲先生，三重自幼嗜學，有至行常赴友人飲，見席間有妓，即托故避去，讀書里舍，忽有鄰婦自媒，三重絕不一盼，亦祕而不言所親，老而無子寄，重貲于其家，且云：我已無子，身後即以此相遺。三重亟返之，其學務崇踐履，以考亭為宗，自壯迄老編摩未嘗釋手，然沈默自晦，恆恐人知絕跡，公庭長吏不獲見其面，其嘉言懿行遠近，奉為模楷，當時士大夫語家法者，往往推徐氏為第一，其生平所著有《庸齋信》、《古餘論》、《牖景錄》、《采芹錄》、《鴻洲雜著》，徐氏家則諸書行於世，子禎稷舉進士，歷官四川副使，克遵父訓，亦以清節聞。,GJTS-XXD,古今圖書集成·學行典,411
篤行,袁文信，與弟文仁皆慷慨好施。與萬曆十六年歲大祲，官司募民出粟備賑，二人輸粟一千石以應，四十四年又饑，遠近慕袁氏好施。,GJTS-XXD,古今圖書集成·學行典,58
隱逸,博通經史，雅志高尚，獨立不群，識者知其有仙風道氣云。尢好山水，遇佳勝處輒延佇遐想，思入風雲。題詠務求精絕，一時名士多推重焉。嘗膺聘不起，所著有《少微集》藏於家，蓋少微乃栝蒼星次處士淵藪，故所號者若有託而逃也。,GJTS-XXD,古今圖書集成·學行典,104
君子小人,治亂有可易之運。特在人所以制之者，如何耳。否之世雖，則小人道長君子道消，而所以消小人長君子，亦必有道矣。象曰：天地不交，否，君子以儉德辟難，不可榮以祿。天地不相交通故為否，否塞之時，君子道消當觀否塞之象，而以儉損其德，避免禍難不可榮居祿位也。否者小人得志之時,GJTS-XXD,古今圖書集成·學行典,129
孝弟,馮鎬，教讀馮家寅之子，貧而嗜酒，鎬既長，為牙儈，日得銀二三分供午膳畢，以其餘奉父曰：兒不能陳杯醑父，以此易一醉，可也。父歿，哀毀骨立，家貧無以營葬，悲號不欲生。鄉黨稱孝焉。潘邑令旌之。,GJTS-XXD,古今圖書集成·學行典,92
明智,張介賓穴居遂於醫，著述甚富，晚年尤深於《易》，事皆前知。至八十三歲之秋，一日忽語家人曰：「我將死，速備殮具。」既而連日陰雨，乃曰：「道路泥淖，未可走別同人，展遲十日亦無不可。」届期，宴戚友，歡飲畢，講《易》至隨卦三爻，時月色正明，乃曰：「可去矣。」起身拱手，向諸人作別，上榻趺坐，一笑而逝。,WIKI,清稗類鈔,145
樂府,鳳臺十二重，四戶八綺窗，繡桷金蓮花，桂柱玉盤龍，珠簾無隔露，羅幌不勝風，春吹迴白日，霜歌落塞鴻，但懼秋塵起，盛愛逐衰蓬，坐視青苔滿，臥對錦筵空，琴筑縱橫散，舞衣不復縫。,CTEXT,藝文類聚 ,84
貴驗,孔子曰：「欲人之信己也，則微言而篤行之；篤行之，則用日久；用日久，則事著明；事著明，則有目者莫不見也，有耳者莫不聞也。其可誣哉！」故根深而枝葉茂，行久而名譽遠。《易》曰：「《恆》亨。無咎。利貞。」言久於其道也。伊尹放太甲，展季覆寒女，商、魯之民不稱淫篡焉，何則？積之於素也。故染不積則人不觀其色，行不積則人不信其事。子思曰：「同言而信，信在言前也；同令而化，化在令外也。」謗言也,CTEXT,中論 ,189
審幾,臣按大猷謂大道之世也，若昔大道之世制治保邦於未亂未危之前，所以常治而常安也，若待其既亂既危而後制之保之，則已無及矣。然則其道何由亦曰：審幾而已矣。蓋天下國家有治則有亂，有安則有危，然亂不生於亂，而常生於治之時，危不起於危而常起於安之日，惟人君恃其久安而狃於常治也，不思所以制之保之於是亂生而危至矣，人君誠能於國家無事之時，審其幾先兢兢然業業然，恆以治亂安危為念，謀之必周慮之必遠，未亂也。而豫圖制亂之術，未危也。而豫求扶危之人，則國家常治而不亂，君位常安而不危矣，蔡沈解此謂所以制治保邦者，即下文明王立政是也，而臣以審幾為言者，竊以謂人君能於未亂未危之前，審其事幾之所始，以防其末流之所終，則永無危亂之禍矣，其於制治保邦之道似為切要，惟聖明留意。《易》：象曰：水在火上，既濟，君子以思患而豫防之。,GJTS-XXD,古今圖書集成·學行典,348
孝弟,湖長子真，有志行。兄弟俱至孝，父亡，治喪墓次，甘露白雉降集焉。有司以聞，詔標閭里。自涇州別駕，稍遷安定太守，甚著聲績。卒，贈龍驤將軍，涇州刺史。帶金城太守。神龜初卒。太昌元年，贈使持節、侍中、都督定相殷三州諸軍事、驃騎大將軍、儀同三司、定州刺史，諡曰武康。,GJTS-XXD,古今圖書集成·學行典,128
輕詆,劉尹、江虨、王叔虎、孫興公同坐，江、王有相輕色。虨以手歙叔虎云：「酷吏！」詞色甚彊。劉尹顧謂：「此是瞋邪？非特是醜言聲，拙視瞻。」,CTEXT,世說新語 ,65
篤行,正統六年饑，思出穀二千一百石，運至京師用以賑濟。時知府金銑、知縣王誼錄其事以聞，朝廷嘉賚特賜敕獎諭，勞以羊酒，旌為義民，仍免本戶雜派差役五年。正統六年出粟一千三百石賑饑，敕諭，勞以牛酒，旌為義民，仍免本戶三年徭役，表厲鄉俗。,GJTS-XXD,古今圖書集成·學行典,112
貞烈,嘉文痛妻尸不可得，間關至杭，家貧，不得贖。帥恨慧奴，故高其值，見嘉文，操戈逐之，流離凍餒，無所居止。武林好義者聞風悼歎，為之僦居，給衣食資斧。未旬日，得八十金，相率赴滿城贖其子女，付嘉文以歸。是夕，礎夢慧奴告曰：「翼日當收我於海濱某村桑陰下，幸無後期。」次日，礎如言，至其處，忽颶風大作，海潮湧起，慧奴尸隨波而至，顏色如生。縣令奇之，贈棺殮之，葬黃氏祖塋之側。越數日，嘉文偕子女俱至。慧奴死於九月之望，及是，蓋三閱月矣。,WIKI,清稗類鈔,210
孝弟,事母孝，朝出必告母，問安適仍命妻善為飲食供之。夕入問其母，果安適乃喜，所獲傭資必市時物以奉，歷二十餘年有如一日。母死，竭力營葬，哀毀骨立。知縣給粟厚加勸焉。,GJTS-XXD,古今圖書集成·學行典,78
大宗師,夫道，有情有信，無為無形；可傳而不可受，可得而不可見；自本自根，未有天地，自古以固存；神鬼神帝，生天生地；在太極之先而不為高，在六極之下而不為深；先天地生而不為久，長於上古而不為老。豨韋氏得之，以挈天地；伏犧氏得之，以襲氣母；維斗得之，終古不忒；日月得之，終古不息；堪坏得之，以襲崑崙；馮夷得之，以遊大川；肩吾得之，以處太山；黃帝得之，以登雲天；顓頊得之，以處玄宮；禺強得之，立乎北極；西王母得之，坐乎少廣，莫知其始，莫知其終；彭祖得之，上及有虞，下及五伯；傅說得之，以相武丁，奄有天下，乘東維，騎箕尾，而比於列星。,CTEXT,莊子 ,258
孝弟,立愛惟親，立敬惟長，始于家邦，終于四海。孝弟者人心之所同，非必人人教詔之，立植也。立愛敬于此，而形愛敬于彼，親吾親以及人之親，長吾長以及人之長，始于家，達于國，終而措之天下矣。,GJTS-XXD,古今圖書集成·學行典,88
心學,子曰：詩三百，一言以蔽之，曰思無邪。臣若水通曰：此聖人揭魯頌駉篇之指以示人也，夫思者心之神也，心體何嘗不正思焉，而幾動則善惡分矣，心之本體至正而善也，私意萌焉，則邪惡矣，而心中正之體無不在特蔽于私耳，思無邪所以復心之本體也，人能隨處體認察見本體，而涵養之則內欲不萌外誘不累，而心思之神澄然無事，是謂無邪也不能見理，則私心邪念潛伏于中，雖欲規規焉，除之不免于滅東生西之患矣，欲其無邪也得乎。子曰：回也，其心三月不違仁，其餘則日月至焉而已矣。臣若水通曰：仁者心之生理也，程顥所謂心如穀種仁，則其生之性是也，仁未嘗與心判為二物也，蔽于邪私則心為人心，而天理滅矣，故違而二之顏子克己，故禮復。,GJTS-XXD,古今圖書集成·學行典,292
孝弟,元季，紅巾寇掠縣，源友負母出走，遇寇欲劫之去，源友跪陳：母老，寇怒，欲害其母，源友以身蔽母，寇連刃之，幾死，適寇帥踵至，憫其孝，給以米肉，且敷善藥得免歸。母卒，哀毀廬墓。有司具實以聞，為立孝子亭於墓所。,GJTS-XXD,古今圖書集成·學行典,101
奉使,趙王遣使者之楚，方鼓瑟而遣之，誡之曰：「必如吾言。」使者曰：「王之鼓瑟，未嘗悲若此也！」王曰：「宮商固方調矣！」使者曰：「調則何不書其柱耶？」王曰：「天有燥濕，絃有緩急，宮商移徙不可知，是以不書。」使者曰：「明君之使人也，任之以事，不制以辭，遇吉則賀之，凶則弔之。今楚、趙相去，千有餘里，吉凶憂患，不可豫知，猶柱之不可書也。《詩》云：『莘莘征夫，每懷靡及。』」,CTEXT,說苑 ,180
孝弟,早孤，母病七年躬侍湯藥無怠。及卒，過於哀毀，因以喪明。及廬墓，負土成丘，在城西原畔三里。人指為孝子塚。,GJTS-XXD,古今圖書集成·學行典,51
孝友,孫夏峰，名奇逢，有弟韻雅，坐事被逮，繫刑部獄，凡五年。將遠徙，夏峰具橐饘以從，病，則為致藥餌，朝夕相顧視，且周卹其同繫者。夏峰故貧，斥產以供弟，故交贈遺皆拒不納，嘗以省弟故，徒步烈日中，兩足皆腫。一日，遇暴風雨，失道，幾溺死，饑渴困頓，遂病。每假寐，口中喃喃，皆其弟事也。頃之，竟不起，彌留時，猶張目曰：「吾弟免矣。」遂卒，年五十有五。不數日，弟事漸解，免流徙。,WIKI,清稗類鈔,181
孝弟,孔應紀，五歲失父，哀慟幾絕。至九歲，母時氏病，刲股以愈，得壽終。紀仍茹長素祈冥祐。歲時涕泣哀號，凡三黨貧乏者，多濟給，以父母起見也。年六十八卒，稱終身孺慕云。刲股救親，伏棺滅火，哀思廬墓。知縣旌之。,GJTS-XXD,古今圖書集成·學行典,99
貴生,出生入死。出生，謂情欲出五內，魂靜魄定，故生。入死，謂情欲入於胸臆，精勞神惑，故死。生之徒十有三，死之徒死十有三，言生死之類各有十三，謂九竅四關也。其生也目不妄視，耳不妄聽，鼻不妄嗅，口不妄言，味，手不妄持，足不妄行，精神不妄施。其死也反是也。人之生，動之死地十有三。人知求生，動作反之十三死也。夫何故，問何故動之死地也。以其求生之厚。所以動之死地者，以其求生活之事太厚，違道忤天，妄行失紀。蓋以聞善攝生者，攝，養也。路行不遇兕虎，自然遠離，害不干也。入軍不披甲兵，不好戰以殺人。兕無投其角，虎無所措爪，兵無所容其刃。養生之人，兕虎無由傷，兵刃無從加之也。夫何故，問兕虎兵甲何故不加害之。以其無死地。以其不犯十三之死地也。言神明營護之，此物不敢害。,CTEXT,老子河上公章句 ,324
隱逸,塞上得阮生，迥繼先父祖。貧知靜者性，自益毛髮古。車馬入鄰家，蓬蒿翳環堵。清詩近道要，識子用心苦。尋我草徑微，褰裳蹋寒雨。更議居遠村，避喧甘猛虎。足明箕潁客，榮貴如糞土。澗道餘寒歷冰雪，石門斜日到林丘。不貪夜識金銀氣，遠害朝看麋鹿遊。乘興杳然迷出處，對君疑是泛虛舟。,GJTS-XXD,古今圖書集成·學行典,132
曆數,大漢之興，海內新定，先王之禮法尚多有所缺，故因秦之制，以十月為歲首，曆用顓頊；孝武皇帝恢復王度，率由舊章，招五經之儒，徵術數之士，使議定漢曆，及更用鄧平所治，元起太初，然後分、至、啟、閉，不失其節，弦、望、晦、朔，可得而驗。成、哀之間，劉歆用平術而廣之，以為三統曆，比之眾家，最為備悉；至孝章皇帝，年曆踈闊，不及天時，及更用四分曆舊法，元起庚辰，至靈帝四分曆，猶復後天■■半日，於是會稽都尉劉洪更造乾象曆，以追日月星辰之行，考之天文，於今為密。會宮車宴駕，京師大亂，事不施行，惜哉！上觀前化，下迄於今，帝王興作，未有奉贊天時，以經人事者也。故孔子制《春秋》，書人事，而因以天時，以明二物相須而成也。故人君不在分、至、啟、閉，則不書其時月，蓋刺怠慢也。夫曆數者、聖人之所以測靈耀之賾，而窮玄妙之情也。非天下之至精，孰能致思焉？今麤論數家舊法，綴之於篇，庶為後之達者，存損益之數云耳。,CTEXT,中論 ,390
技勇,大頭至長沙，聞官軍有都司曰塔齊布，以驍勇著。一日，與塔約，不乘馬，不用械，徒手奮鬬，彼此不得有人助，必互分勝負而後已。至期，兩人互搏擊，至即晡，塔漸不支。塔有一親兵疾趨而前，舉槍向大頭轟擊，遂中彈而斃。塔斫其頭權之，重十四斤有奇。,WIKI,清稗類鈔,115
孝弟,由增例入太學，父任遼東參軍，時遼東事初興大夏，聞警萬里省視艱辛備，嘗及至父患病，累月，大夏躬視湯藥，衣不解帶，及卒，無力移櫬，撫按憐其孝，破格給勘合，還家服闋，應選以母老弗仕，竭誠奉養，母獲壽九十二而終，平生嗜山水，好讀書，所著有容膝齋集。,GJTS-XXD,古今圖書集成·學行典,120
門閥,端方為托活絡氏，家世貴盛。其伯父正色立朝，有聲同、光間，即內務府大臣桂清也。桂於同治中任內務府大臣，能以法制裁抑近倖，群小側目，爭齮齕之，乃謝病去。其同列文錫、貴寶，始導穆宗微行，竟遇疾上仙。光緒初，某御史上疏，言：「上方初政，內府為本原之地，當遠小人，親君子。小人謂誰？則文錫、貴寶是。君子謂誰？則前任大臣桂清是。」其疏一出，傳誦徧都下，孝貞、孝欽兩后乃褫文、貴二人職，而溫旨起用桂。卒稱病不出，人益高之。端藉其餘廕，弱冠後，起家乙科，納資為郎，分工部。,WIKI,清稗類鈔,228
孝友,父以跌傷足，立方他出，即心動，歸而捧父足哭，延醫治之，傾其貲。尋愈。既而疽發於項，危甚，瘍醫顧某居黃橋，距所居二十里，立走邀之。會雪甚，至斜塘，無渡者，則立而大號，漁者憫而渡之。抵顧所，顧亦感動，具舟與俱來，盡劑愈。又嘗苦痢，廢眠食六十餘日，父亦瘳，而立以勞殆，故病。病咯血，輒自諱，懼貽父憂也，然自是父出必與偕。同治戊辰冬，泛舟泊泖濱，父欲登岸，忽傾踣落水中，立倉猝亦自投水。時已薄暮，風大作，觀者方頓足無如何，立瞀罔中忽己兩手抱父立於荻叢，去所泊舟處三四里矣，父卒無恙。,WIKI,清稗類鈔,237
是非,《張茂度傳》：茂度子永涉獵書史，能為文章，善隸書，曉音律，騎射雜藝，觸類兼善，又有巧思，益為太祖所知。紙及墨皆自營造。《顏延之傳》：延之子竣既貴重，權傾一朝，延之器服不改，宅宇如舊。常乘羸牛笨車，逢竣鹵簿，即屏往道側。又好騎馬，遨遊里巷，遇知舊輒據鞍索酒，得酒必穨然自得。嘗語竣曰：平生不喜見要人，今不幸見汝。竣起宅，謂曰：善為之，無令後人笑汝拙也。《南齊書‧崔慰祖傳》：慰祖為始安王撫軍墨曹行參軍，轉刑獄，兼記室。遙光好棋，數召慰祖對戲，慰祖輒辭拙，非朔望不見也。《唐書‧陽城傳》：城出為道州刺史。賦稅不時，觀察使數誚責。州當上考功第，城自署曰：撫字心勞，追科政拙，考下下。《拙效傳》：家有四鈍僕，一名冬，一名東，一名戚，一名奎。余家狡獪之僕，往往得過，獨四拙頗能守法。其狡獪者，相繼逐去，資身無策，多不過一二年不免凍餒。而四拙以無過坐而衣食。主者諒其無他計，口而授之栗，唯恐其失所也。噫亦足以見拙者之效矣。,GJTS-XXD,古今圖書集成·學行典,405
言志,適會召問，即以此指，推言陵之功，欲以廣主上之意，塞睚眦之辭，未能盡明，明主不曉，以為僕沮貳師，而為李陵遊說，遂下於理，奉拳拳之忠，終不自明，交遊莫救視，左右親近不為一言，身非木石，獨與法吏為伍，深幽囹圄之中，誰可告愬者，此真少卿所親見，僕行事豈不然乎。且夫臧獲婢妾，猶能引決，況僕之不得已乎。所以隱忍苟活，身函糞土之中而不辭者，鄙沒世而文采不表於後世也。古者富貴而名磨滅，不可勝記，唯倜儻非常之人稱焉。蓋西伯拘而演周易，仲尼厄而作春秋，屈原放逐，乃賦離騷，左丘失明，厥有國語，孫子臏腳，兵法修列，不韋遷蜀，世傳呂覽，韓非囚秦，說難孤憤，詩三百篇，大抵賢聖發憤之所為作也。,CTEXT,藝文類聚 ,285
篤行,開禧閒有寇掠鄉民，勢甚張作，禮與兄弟議為防禦計，因積薪備酒饌，賊至迎勞飲食之，乃闔戶焚其廬，無得脫者，事聞拜保義郎。開禧中蜀大疫饑，北路尤甚，源事親孝，嘗慨然曰：民，吾同胞，何忍暴露。遂別男女骸骨作二塚葬之。,GJTS-XXD,古今圖書集成·學行典,104
謙讓,前人臣聞百舍之趙，非宿舂所資，千里之越，豈一葦能泝，何者。裝輕適于路遠，舟弱疲于濟深，醜貌悴容，不藉鑒于淄水，駑足蹇步，終取躓于鹽車。,GJTS-XXD,古今圖書集成·學行典,67
義,《韓詩外傳》：君子有辯善之度，以治氣養性，則身後彭祖；修身自彊，則名配堯禹；宜於時則達，厄於窮則處，信禮者也。凡用心之術，由禮則理達，不由禮則悖亂。飲食衣服，動靜居處，由禮則知節，不由禮則墊陷生疾。容貌態度，進退移步，由禮則夷國。政無禮則不行，王事無禮則不成，國無禮則不寧。《淮南子‧本經訓》：陰陽之情，莫不有血氣之感，男女群居雜處而無別，是以貴禮。《外史‧嫡庶篇》：禮，名之防也。天子以禮防兆民，諸侯以禮防國卿，大夫以禮防家士，庶人以禮防身，皆所以防乎名也。《燕居篇》：禮者，所以規厥性也。學而禮，則令名昭焉，名昭而辱遠矣。故居上而能靖，居下而能默。《魏武帝‧讓禮》：令里諺曰：讓禮一寸，得禮一尺，斯合經之要矣。《文中子‧禮樂篇》,GJTS-XXD,古今圖書集成·學行典,316
順民,昔者湯克夏而正天下，天大旱，五年不收，湯乃以身禱於桑林，曰：「余一人有罪，無及萬夫。萬夫有罪，在余一人。無以一人之不敏，使上帝鬼神傷民之命。」於是翦其髮，𨟖其手，以身為犧牲，用祈福於上帝，民乃甚說，雨乃大至。則湯達乎鬼神之化，人事之傳也。,CTEXT,呂氏春秋 ,119
審幾,智者料事於倚伏之表，伐木於毫末之初，吐高言不於累棋之際，議治裘不於群狐之中，古人佯狂為愚，豈所樂哉。時之宜然不獲已也，亦有深逃而陸遭波濤，幽遁而水被焚燒，若龔勝之絕，粒以殞命。李業煎蹙以吞酖，由乎跡之有朕景之不滅也。若使行如蹈冰，身如居陰，動無遺蹤可尋靜與無為，為一豈有斯患乎。又況乎揭日月以隱形骸。擊建鼓以徇利器者哉。夫值明時則優於濟四海，遇險世則劣於保一身，為此永慨非一士也，吾聞無熾不滅靡溢不損，煥赫有委灰之兆，春草為秋瘁之端，日中則昃，月盈則蝕，四時之序，成功者退遠取諸物，則構高崇峻之無限，而頹壞惟憂矣。近取諸身則嘉膳旨酒之不節，而結疾傷性矣。況乎高概雲霄而積之猶不止，威震人主而加崇又不息者乎，蚊墮山適足翱翔，兕虎之墜碎而為，此言大物不可失所也。,GJTS-XXD,古今圖書集成·學行典,329
篤行,佛用中牟之縣畔，設祿邑炊鼎曰：與我者受邑，不與我者其烹。中牟之士皆與之。城北餘子田基獨後至，袪衣將入鼎曰：基聞之，義者軒冕在前，非義弗乘；斧鉞於後，義死不避。遂袪衣將入鼎，佛播而之趙，簡子屠中牟，而取之，論有功者，用田基為始，田基曰：吾聞廉士不恥人，如此而受中牟之功，則中牟之士終身慚矣。襁負其母，南徙於楚，楚王高其義待以司馬。,GJTS-XXD,古今圖書集成·學行典,164
孝弟,痛父早亡，廬墓三年。養母順志，靡不殫心，以斑衣故事慰母。母年九十而終，哀毀骨立，葬祭以禮，廬墓號泣。闔邑稱孝。,GJTS-XXD,古今圖書集成·學行典,55
中和,今丐畫者實以英與進也而名以公與孤，必否也。今丐文者實以左與屈而名以左與屈，必否也，必趙以孟也。何輕者之不貴，贗而貴，贗者之不輕耶。非此宜贗而彼宜不贗也，古之文也一，今之文也二文也一故薦者必文，文者必貴，貴者必尚，而今也實者亡矣，而其尚者，尤習也不得於實而猶希其名，故習貴贗也，實改而名不改也，非今之求文者，求文於既貴者之責也。乃今之求文者，求文於未貴者之責也。若畫則一而未嘗有改也，今求文於士者亦一而未嘗有改，斯無贗文矣。,GJTS-XXD,古今圖書集成·學行典,211
講學,示諭：講學之意甚善甚善，但此乃吾人本分事，只以平常意思密加實久遠工夫，而勿計其效，則從容之閒日積月累而忽不自知其益矣。近時學者求聞計獲之私勝，其於學問思辨之功未加毫末，而其分畫布置、準擬度量之意已譁，然於其外矣是以內實不足而遊聲四馳，及其究也非徒無益於己，而其為此學之累有不可勝言者，惟明者思有以反之，則友朋之望也。又示諭：子約曲折甚當，渠所守固無可疑，但其論甚怪，教得學者相率而舍道義之塗，以趨功利之域，充塞仁義，率獸食人，不是小病，故不免竭力陳之，以其所守言之，固有過當若據其議論，則亦不得不說到此地位也。承諭《論語》，或問此書久無工夫修得，只集注屢改不定，卻與或問，前後不相應矣，山閒無人錄得，不得奉寄，可以用舊本，看有不穩處，子細諭及，卻得評量也。今年諸書都修得一過，《大學》所改尢多，比舊已極詳密，但未知將來看得又如何耳。義理無窮，精神有限，又不知當年聖賢如何說得如此穩當精密，無些滲漏也。又持守省察不令閒斷，則日用之閒不覺，自有得力處矣。《禮記》須與《儀禮》相參通，修作一書，方可觀中閒。伯恭令門人為之近見《路德》章編得兩篇，頗有次第，然渠輩又苦盡力於此，反身都無自得處，亦覺枉費工夫爾。,GJTS-XXD,古今圖書集成·學行典,500
義俠,丹徒姜子翥，名鶴儕。嘗被難繫獄，江寧顧與治明經夢游力為營救，不能出，除夕，遣甥梁爾礪往省之於獄，與同守歲。莆田宋比玉亦與顧善，宋沒十餘年，顧走閩哭之，伐石表墓。南州蘇武子工古文，好奇結客，游秦淮死，無恤之者，顧經紀其喪。石阡費筆山考功罷官，貧不能歸，顧分宅居之。及卒，為葬之於顧氏塋側。,WIKI,清稗類鈔,143
尊賢,春秋之時，天子微弱，諸侯力政，皆叛不朝；眾暴寡，強劫弱，南夷與北狄交侵，中國之不絕若線。桓公於是用管仲、鮑叔、隰朋、賓胥無、甯戚，三存亡國，一繼絕世，救中國，攘戎狄，卒脅荊蠻，以尊周室，霸諸侯。晉文公用咎犯、先軫、陽處父，強中國，敗強楚，合諸侯，朝天子，以顯周室。楚莊王用孫叔敖、司馬子反、將軍子重，征陳從鄭，敗強晉，無敵於天下。秦穆公用百里子、蹇叔子、王子廖及由余，據有雍州，攘敗西戎。吳用延州萊季子，并翼州，揚威於雞父。鄭僖公富有千乘之國，貴為諸侯，治義不順人心，而取弒於臣者，不先得賢也。,CTEXT,說苑 ,247
隱逸,郡將常候之，值其釀熟取頭上葛巾漉酒，漉畢，復還著之，時周續之入廬山，事釋慧遠彭城，劉遺民亦遁跡匡山，淵明又不應徵命，謂之潯陽三隱。後刺史檀韶苦請續之出州，與學士祖企謝景夷三人共在城北講禮，加以讎校，所住公廨近於馬隊，是故淵明示其詩云：周生述孔業，祖謝響然臻，馬隊非講席，校書亦已勤。其妻瞿氏亦能安勤，苦與其同，志自以曾祖晉世，宰輔恥復屈身，後代自宋高祖，王業漸隆，不復肯仕。元嘉四年，將復徵命會，卒時年六十三。世號：靖節先生。,GJTS-XXD,古今圖書集成·學行典,213
奢汰,五月：清夏堂觀魚聽鶯亭摘瓜安閑堂解粽煙波觀看蘆夏至日鵝臠南湖萱花水北書院采蘋鷗渚亭五色蜀葵清夏堂楊梅叢奎閣前榴花摘星軒枇杷六月：現樂堂南白酒蒼寒堂後碧蓮碧宇竹林避暑芙蓉池賞荷花約齋夏菊七月：叢奎閣前乞巧餐霞軒五色鳳仙花立秋日秋葉玉照堂玉簪應弦齋東葡萄霞川水葒珍林剝棗八月：湖山尋桂社日糕會霞川野菊浙江觀潮群仙繪幅樓觀月杏花莊雞冠黃葵九月：重九登城把萸把菊亭采菊蘇堤看芙蓉景泉軒金桔芙蓉池三色拒霜杏花莊芻新酒十月：現樂堂暖爐滿霜亭蜜桔煙波館買市杏花莊挑薺詩禪堂試香十一月：摘星軒枇杷花冬至節餛飩蒼寒堂水仙群仙繪幅樓觀雪十二月：綺互亭檀香臘梅天街閱市安閑堂試燈花院蘭花二十四夜糖果食玉照堂看早梅除夜守歲,WIKI,宋稗類鈔,299
正名,名正則治，名喪則亂。使名喪者，淫說也。說淫則可不可而然不然，是不是而非不非。故君子之說也，足以言賢者之實、不肖者之充而已矣，足以喻治之所悖、亂之所由起而已矣，足以知物之情、人之所獲以生而已矣。,CTEXT,呂氏春秋 ,96
篤行,由太學生授鴻臚序班，正直謙樸，廬墓不仕。平生多慕義樂道，人善雖衾影無越禮，子正春官司李戒，以尚德緩刑，弗曠厥職，後正春以俸入為壽，必詰所以始享之，即捐其半置田三十餘畝，助宗祠為祭祀需，曰俾吾祖宗族人世世拜朝廷賜。鄉人有以緩急告，無不予，尤喜解紛排難，杜塞訟端。里為之化。享年七十有奇。郡邑六舉鄉飲。卒之日，遠近流涕。,GJTS-XXD,古今圖書集成·學行典,158
孝弟,七歲喪父，母韓氏改適同邑桑慎，慎為御史坐事謫海南攜韓從軍，永流落鄉里，既長思不置徒步往海南求之，行次瓊州得焉，會慎沒力請歸，母所司以配屬無放，還例不遣，永慟哭走京師哀請於朝，許之。復赴海南迎母歸，舟遭風永入水，負母，母得活。永竟感寒疾，客死江西，布政使茹大素葬祭之，郵致其母歸，永往返海南無停足者四歲，海南人皆稱崔孝子云。,GJTS-XXD,古今圖書集成·學行典,161
才辯,光緒甲申法越之役，帥軍由江蘇至福建，道次九江，官吏呈刺謁見，左視九江道履歷，乃進士出身，未延見，僅傳見九江府。繼而德化等縣皆進士出身，不得已，皆見之。後有同知王惟清，以舉人需次者，持刺來見，左視之若大賓，肅衣延之入，即納之上座，於後謁者概令謝絕。候轅諸人疑之，密賄持帖者探左意。未幾，柬房人云：左見惟清時，頗謙抑，進茶後，問惟清出身，惟清以舉人對。左問舉人與進士孰尚，惟清曰：「舉人尚。」文襄佯示疑訝，詰之，惟清正對曰：「凡人作秀才時，僅經營於八股試帖，以外無暇他及。通籍後,WIKI,清稗類鈔,237
義俠,宜興何訥庵既歿，而身後負戚䣊債三千餘金，其子靖陶悉焚其券。家有田二頃，佃之黠者納租時每短其升斗，而於良者取盈焉。靖陶親課其租而還其盈者，曰：「腴瘠等而租異，吾不以汝良而課汝也。」黠者始知媿。某寡婦佃其田數畝，十餘年無償，置不責，轉周恤之。遇歉歲，施槥、設糜，尤力為之。靖陶，名亮直。,WIKI,清稗類鈔,141
風操,四海之人，結為兄弟，亦何容易。必有志均義敵，令終如始者，方可議之。一爾之後，命子拜伏，呼為丈人，申父友之敬；身事彼親，亦宜加禮。比見北人，甚輕此節，行路相逢，便定昆季，望年觀貌，不擇是非，至有結父為兄，託子為弟者。,CTEXT,顏氏家訓 ,107
聖門諸賢,冉求，字子有，仲弓之宗族，少孔子二十九歲，有才藝，以政事著名。仕於季氏宰，進則理其官職，退則受教聖師。為性多謙退，故孔子曰：求也退，故進之。《正論篇》：齊國書伐魯，季康子使冉有率左師禦之，樊遲為右，使不踰溝，樊遲曰非不能也，不信子，請三刻而踰之，如之，眾從之，師入齊軍，齊軍遁，冉有用戈，故能入焉。孔子聞子曰：義也。既戰，季孫謂冉有曰：子之於戰，學之乎。性達之乎。對曰：學之。季孫曰：從事孔子，惡乎學。冉有曰：即學之孔子也。夫孔子者，大聖無不該，文武並用、兼通，求也適聞其戰法，猶未之詳也。季孫說，樊遲以告孔子。孔子曰：季孫於是乎可謂說人之有能矣。按《左傳》：哀公十一年，齊為鄎故，國書，高無丕，帥師伐我，及清，季孫謂其宰冉求。曰：齊師在清，必魯故也。,GJTS-XXD,古今圖書集成·學行典,326
孝弟,親怒泣而受杖，每食不離親側，寢不離親居，一如古孝子行。閭里聞而化者甚眾。父卒，水米不入口者五日，廬墓六年。有白兔出隧之異。邑人舉之，御史疏旌，縣官歲給穀布。劉霞，長武生員，親沒，廬墓三年。時遇盜執，欲殺之，詢為劉孝子廬墓處，賊亦感動，捨之而去。,GJTS-XXD,古今圖書集成·學行典,122
言語,蔡洪赴洛，洛中人問曰：「幕府初開，群公辟命，求英奇於仄陋，采賢俊於巖穴。君吳楚之士，亡國之餘，有何異才，而應斯舉？」蔡答曰：「夜光之珠，不必出於孟津之河；盈握之璧，不必采於崑崙之山。大禹生於東夷，文王生於西羌，聖賢所出，何必常處。昔武王伐紂，遷頑民於洛邑，得無諸君是其苗裔乎？」,CTEXT,世說新語 ,139
處世,其安易持，其未兆易謀，其脆易破，其微易散。為之於未有，治之於未亂。合抱之木，生於毫末；九層之臺，起於累土；千里之行，始於足下。為者敗之，執者失之。聖人無為故無敗，無執故無失。民之從事，常於幾成而敗之。慎終如始，則無敗事。是以聖人欲不欲，不貴難得之貨；學不學，復眾人之所過；以輔萬物之自然，而不敢為。,GJTS-XXD,古今圖書集成·學行典,149
貞烈,蔡既被殺，其妾即密籌報仇之策，因陽作歡容，使之不疑，惟不與張同臥起，以防其玷。易舟，仍如之。一日薄暮，泊舟，張登岸購物，妾見舟子頗誠篤，招之入艙，泣訴之，請為助。舟子慨然曰：「惡奴弒主，罪不容誅，當代為鳴官也。」翌日，天未明，即解纜行，至渦陽縣之義門司，詭言有他事，奔告之於巡檢署。時張臥尚未起，逮至案，一鞫而服。,WIKI,清稗類鈔,157
詼諧,楊文公億有重名。嘗因草制為執政者多所塗削，甚不平，因取稿上塗抹處以濃墨就加為鞋底樣。題其旁曰：「世業楊家鞋底。」人或問故。億曰：「此謂見別人腳跡。」當時傳以為笑。後舍人草制被墨黜者，則相謔曰：「又遭鞋底。」,WIKI,宋稗類鈔,103
寺碑,聖心留愛閑素，遷負南郭，義等去酆，事均從鎬，及克濟橫流，膺斯寶運，命帝閽以廣闢，即太微而為宇，既等漢高，留連於豐沛，亦同光武，眷戀於南陽，所以永留聖跡，垂之不朽，皇帝乃啟閶闔，造舟淮涘，接神飆而動驂，越浮梁而徑度，芝蓋容與，翠華葳蕤，下輦停蹕，躬展誠敬。辭曰：八紘悠闊，九有荒茫，靈聖底止，咸表厥祥，壽丘靉靉，電繞樞光，周原膴膴，五緯入房，自茲遐夐，名在處亡，安知若水，莫辨窮桑，自天攸縱，於惟我皇，即基昔兆，為世舟航，重簷累構，迥剎高驤，土為淨國，地即金剛。素毫月舉，騰光於梵室，妙趾神行，布武於椒殿。,CTEXT,藝文類聚 ,252
開春,魏惠王死，葬有日矣。天大雨雪，至於牛目。群臣多諫於太子者曰：「雪甚。如此而行葬，民必甚疾之，官費又恐不給。請弛期更日」太子曰：「為人子者，以民勞與官費用之故，而不行先王之葬，不義也。子勿復言。」群臣皆莫敢諫，而以告犀首。犀首曰：「吾未有以言之。是其唯惠公乎？請告惠公。」惠公曰：「諾。」駕而見太子曰：「葬有日矣。」太子曰：「然。」惠公曰：「昔王季歷葬於渦山之尾，灓水齧其墓，見棺之前和。文王曰：『譆！先君必欲一見群臣百姓也夫！故使灓水見之。』於是出而為之張朝，百姓皆見之，三日而後更葬，此文王之義也。今葬有日矣，而雪甚，及牛目，難以行，太子為及日之故，得無嫌於欲亟葬乎？願太子易日。先王必欲少留而撫社稷安黔首也，故使雨雪甚。因弛期而更為日，此文王之義也。若此而不為，意者羞法文王也？」太子曰：「甚善。敬弛期，更擇葬日。」惠子不徒行說也，又令魏太子未葬其先君而因有說文王之義。說文王之義以示天下，豈小功也哉！,CTEXT,呂氏春秋 ,403
孝弟,陳孟怡從兄孟康隸，尺籍當就戍，去家甚遠，母老病子幼，且家不能行，孟怡憫之，慨然願代。數年不返，里人重造戶籍，以孟怡身在戍所，竟編籍隸焉，至老還家卒不能白。孟怡在戍時，有兄孟寧被事當遠徙，孟怡為訴於官，事竟得直，兄弟皆八十餘而卒，人共義之子，璘生自戍所歸入鄉，校後第，正統十三年進士，拜監察御史。,GJTS-XXD,古今圖書集成·學行典,147
心學,張栻答劉宰書有云，物欲之防先覺所謹，蓋人心甚危氣習難化，誠當兢業乎，此然隨處隨遏將滅于東，而生于西，紛擾之不暇惟端本澄源養之有素，則可以致消弭之力。臣若水通曰：端本澄源之道，在體認天理而已矣，天理有見則私欲自消，氣習自化，若有防檢之心是又生一心也，滅東生西，豈有窮乎，此張栻端本澄源之論，所以不可易也。張栻擴齋記有云，充無欲害人之心，而至于仁不可勝用，充無穿窬之心，而至于義不可勝用，仁義之不可勝用，豈有外來乎，擴而至于如天地變化草木蕃，亦吾心體之本然者也。臣若水通曰：充擴也，穿壁踰垣為盜者也，夫心之本體一天理而已矣，自其隨感而發，則有仁義之分，然皆本于人之一心爾，實非自外至者也，我固有之者也，是故充其仁義而天地草木咸在其中矣，故曰：心體天地萬物者也，人主誠能知是心之大而加擴充之功，則足以保四海而有餘矣。陸九淵曰：古人教人不過存心養心，求放心，此心之良人所固有，惟不知保養而反戕賊放失之爾，苟知其如此而防閑，其戕賊放失之端，日夕保養灌溉使之暢茂條達，如手足之捍頭面，則豈有艱難支離之事。,GJTS-XXD,古今圖書集成·學行典,446
孝弟,長探理學。母疾二年，竭力致養及終，貧不能葬，孺子泣者，五年既葬。白烏千百集墓木上，大鸛馴擾墓旁百日，而後去。,GJTS-XXD,古今圖書集成·學行典,54
性,若於此，看得通透，即知天下無，無性之物，除是無物方無此性，若有此物，即如來教喻木燒，為灰灰陰，為土亦有此灰，土之氣。既有灰土之氣，即有灰土之性，安得謂枯槁無性也。徐子融謂枯槁之中有性，有氣，故附子熱大黃寒，此性是氣質之性，陳才卿謂即是本然之性。曰：子融認知覺為性，故以此為氣質之性，性即是理，有性即有氣。是他稟得許多氣，故亦只有許多理才卿，謂有性無仁，此說亦是，是他元不曾。稟得，此道理惟人，則得其全如動物，則又近人之性矣。故呂與叔云物有近人之性，人有近物之性，蓋人亦有昏愚之甚者，然動物雖有知覺，才死其形骸，便腐壞植物，雖無知覺然其質卻堅久難壞。問曾見答余方叔書以為枯槁，有理不知枯槁，瓦礫如何。有理曰：且如大黃附子，亦是枯槁，然大黃不可，為附子附子不可，為大黃。問枯槁之物，亦有性，是如何。曰：是他合下有此理。故云天下無性外之物，因行街云階磚，便有磚之理。,GJTS-XXD,古今圖書集成·學行典,380
正直,項學仙，康熙時人。負膂力，工鏢，嘗游秦、晉、燕、趙間，強暴聞其名，不敢犯。嗣陝督以千金聘至，厚遇之，隸標下。一日，出黃金五千，白銀三萬，命獻明珠。學仙因叩首曰：「今陝、甘、兩廣之地，天災流行，餓莩載道，明公盍以此賑饑，民將全活無算。小人不敏，不慣為人作暮夜求也。」督怒，繫之獄。及明敗，督亦去位，始釋歸。爰杜門不出，以歧黃術自給。門臨河，荇藻掩映之，嘗以箸取魚，烹以佐酒。妻豔而勇，能撲人於數十丈外，濟南道上，曾佐其夫敗劇盜百餘人。,WIKI,清稗類鈔,216
中和,子莫之為執中，則其為我不敢為楊朱之深兼愛不敢為墨翟之過，而於二者之閒執其一節以為中耳，故由三聖以為中則其中活，由子莫以為中則其中死，中之活者不待權而無不中。中之死者則非學乎聖人之學不能有以權之而常適於中也。權者，權衡之權，言其可以稱物之輕重而游移前卻以至於平。蓋所以節量仁義之輕重而時措之非如近世。所謂將以濟乎仁義之窮者也中只是箇恰好底道理堯告舜只這一句，舜告禹又添人心道心精一三句，又較仔細。三句，是允執其中以前事是舜告禹做工夫處。堯告舜一句，是舜已曉得那三句了。堯舜禹相傳只就這心上理會也，只在日用動靜之閒求之，不是虛空中討一箇物事來。,GJTS-XXD,古今圖書集成·學行典,270
孝弟,年五歲，母楊氏患熱，思食寒瓜，土俗所不產。曇恭歷訪不能得，銜悲哀切。俄值一桑門問其故，曇恭具以告。桑門曰：我有兩瓜，分一相遺。曇恭拜謝，因捧瓜還，以薦其母。舉室驚異。尋訪桑門，莫知所在。及父母卒，曇恭水漿不入口者旬日，感慟嘔血，絕而復蘇。隆冬不著繭絮，蔬食終身。每至忌日，思慕不自堪，晝夜哀慟。其門外有冬生樹二株，時忽有神光自樹而起，俄見佛像及夾侍之儀，容光顯著，自門而入。曇恭家人大小，咸共禮拜，久之乃滅，遠近道俗咸傳之。太守王僧度引曇恭為功曹，固辭不就。王儉時隨僧度在郡，號為滕曾子。天監元年，陸璉奉使巡行風俗，表言其狀。曇恭有子三人，皆有行業。居喪未及葬，而鄰家火起，延及其舍，普濟號慟伏棺上，以身蔽火。鄰人往救之，焚炙已悶絕，累日方蘇。,GJTS-XXD,古今圖書集成·學行典,322
節義,禮，為孺子室於宮，擇諸母及阿者，必求其寬仁慈惠，溫良恭敬，慎而寡言者，使為子師，次為慈母，次為保母，皆居子室，以養全之。他人無事不得往。夫慈故能愛，乳狗搏虎，伏雞搏狸，恩出於中心也。《詩》云：「行有死人，尚或墐之。」此之謂也。頌曰：秦既滅魏，購其子孫，公子乳母，與俱遁逃，守節執事，不為利違，遂死不顧，名號顯遺。,CTEXT,列女傳 ,156
隱逸,爰自江南卑薄之域，而角立傑出，宜當為先。嘗為太尉黃瓊所辟，不就。及瓊卒歸葬，乃負糧徒步到江夏赴之，設雞酒薄祭，哭畢而去，不告姓名。時會者四方名士郭林宗等數十人，聞之，疑其也，乃選能言語生茅容輕騎追之。及於塗，容為設飲，共言稼穡之事。臨訣去，謂容曰：為我謝郭林宗，大樹將顛，非一繩所維，何為栖栖不遑寧處。及林宗有母憂，往弔之，置生芻一束於廬前而去。眾怪，不知其故。林宗曰：此必南州高士徐孺子也。詩不云乎，生芻一束，其人如玉。吾無德以堪之。靈帝初，欲蒲輪聘，會卒，時年七十二。子引字季登，篤行孝弟，亦隱居不仕。太守華歆禮請相見，固病不詣。漢末寇賊縱橫，皆敬引禮行，轉相約敕，不犯其閭。建安中卒。,GJTS-XXD,古今圖書集成·學行典,295
隱逸,莊周家貧，故往貸粟於監河侯。監河侯曰：諾，我將得邑金，將貸子三百金，可乎。莊周忿然作色曰：周昨來，有中道而呼者。周顧視車轍中，有鮒魚焉。周問之曰：鮒魚來。子何為者耶。對曰：吾，東海之波臣也。君豈有斗升之水而活我哉。周曰：諾，我且南游吳越之王，激西江之水而迎子，可乎。鮒魚忿然作色曰：吾失吾常與，吾無所處。吾得斗升之水然活耳。君乃言此，曾不如索我於枯魚之肆。,GJTS-XXD,古今圖書集成·學行典,178
孝弟,年十二，親併亡，窶弱居喪，又歲饑，或教其分弟妹，可全性命。饒奴流涕，身丐訴相全養。刺史李復異之，給資儲，署其門曰孝友童子。,GJTS-XXD,古今圖書集成·學行典,61
學思,程子曰：思慮不得至于苦。不深思則不能造于道，不深思而得者，其得易失，人多思慮不能自寧，只是做他心主不定。未有不能體道而能無思者，故坐忘則坐馳，有忘之心是則思而已矣。泛乎其思不若約之，可守也。思則來捨，則去思之不熟也。呂與叔嘗言患思慮多不能驅除。曰：此正如破屋中禦寇，東面一人來，未逐得，西面又一人至矣。左右前後驅逐不暇，蓋其四面空疏，盜固易入無緣作得。,GJTS-XXD,古今圖書集成·學行典,176
篤行,將軍文武兼資，英威不世，往因多難，仗興師，援旗誓眾，抗威千里，豈不以四郊多壘，共謀王室，匡時報主，寧國庇民乎。此所以五尺童子，皆願荷戟而隨將軍者也。及高祖武皇肇基草昧，初濟艱難。於時天下沸騰，民無定主，豺狼當道，鯨鯢橫擊，海內業業，未知所從。將軍運動微之鑒，折從衡之辯，策名委質，自託宗盟，此將軍妙算遠圖，發於衷誠者也。及主上繼業，欽明睿聖，選賢與能，群臣輯睦，結將軍以維城之重，崇將軍以裂土之封。豈非宏謨廟略，推赤心於物也。屢申明詔，款篤殷勤，君臣之分定矣，骨肉之恩深矣。不意將軍惑於邪說，遽生異計，寄所以疾首痛心，泣盡而繼之以血。萬全之策，竊為將軍惜之。寄雖疾侵耄及，言無足採，千慮一得，請陳愚算。願將軍少戢雷霆，賒其晷刻，使得盡狂瞽之說，披肝膽之誠，則雖死之日，猶生之年也。自天厭梁德，多難薦臻,GJTS-XXD,古今圖書集成·學行典,350
師友,潘一晟，字愚谿，東安人，明諸生。明亡，不復應科舉，恣意游覽。嘗斥家財以供詩酒，所題詠未嘗署名。嘗游南昌東湖，題句於酒肆，李笠翁物色之，知為東安人。笠翁遊桂林，紆道訪之，莫能得。偶泊舟大樹下，見草屋之門署一聯，笑曰：「此有塵外之致，其是矣。」入詢主人，相與拊掌。遂留信宿而去。笠翁，名漁。,WIKI,清稗類鈔,143
篤行,崇禎丙子鄉試抑置乙榜，士論惜之。素行端方，妻王氏有寡妹，蓄資不能守志，從後夫為粵令。瀕行，以巨篋寄姊處，人無知者。遭甲申之變粵宦全家不歸，王氏亦尋卒，笈念所寄無歸，呼其前夫之子，語之故，以篋授之，封識宛然。其子感泣而去。徐自達，親賢好義。崇禎閒捐粟賑饑，院道屢旌。,GJTS-XXD,古今圖書集成·學行典,132
任道,延平李氏曰：羅先生少從審律先生吳國華學，後見龜山乃知舊學之差，三日驚汗浹背。曰：幾枉過了一生，于是謹守龜山之學數年，後方心廣體胖。先生性明而修行全而潔，充之以廣大，體之以仁恕，精深微妙，多極其至漢唐諸儒無近似者，至于不言而飲人以和與，人並立而使人化，如春風發物，蓋亦莫知其所以然也，凡讀聖賢之書，粗有見識者，孰不願得授經門下以質所疑。朱子曰：龜山先生唱道東南，士之遊其門者甚眾，然語其潛思力行，任重詣極如羅公蓋一人而已。羅先生嚴毅清苦殊可畏。李先生言羅仲素《春秋說》不及文定蓋，文定才大設張羅落者大。楊道夫言羅先生教學者靜坐中看喜怒哀樂未發謂之中，未發作何氣象。李先生以為此意不惟于進學有力，兼亦是養心之要，而遺書有云既思則是已發，昔常疑其與前所舉有礙，細看亦甚緊要，不可以不考。,GJTS-XXD,古今圖書集成·學行典,340
錯幣,古者，貴德而賤利，重義而輕財。三王之時，迭盛迭衰。衰則扶之，傾則定之。是以夏忠、殷敬、周文，庠序之教，恭讓之禮，粲然可得而觀也。及其後，禮義弛崩，風俗滅息，故自食祿之君子，違於義而競於財，大小相吞，淚轉相傾。此所以或儲百年之餘，或無以充虛蔽形也。古之仕者不穡，田者不漁，抱關擊柝，皆有常秩，不得兼利盡物。如此，則愚智同功，不相傾也。《詩》云：『彼有遺秉，此有滯穗，伊寡婦之利。』言不盡物也。,CTEXT,鹽鐵論 ,195
聖門諸賢,五十七代孫翰林院世襲五經博士孟元，為言聖天子方弘文治於天下，特下有司命修之，時都察院右僉都御史光州熊公翀巡撫山東，奉命惟謹，而兗州知府龔君弘同知余君濬實承委任，遂相與協謀即事，始於弘治丙辰二月，明年丁巳三月，工乃訖，廟址拓於舊，其廣五十弓，縱百五十弓有奇，中為殿寢，東西廡殿，祀孟子以樂正克，配廡以祀他弟子公孫丑以下，左為殿寢，祀邾國公右為孟氏之家，廟致嚴有堂庖，廩有舍以及便戶，重門為楹，六十有四，俱仍舊規，易以新之，而輪奐壯麗有加焉，熊公既率其屬，落成之而以書來請記，余惟孟子廟祀之典，不但其故鄉蓋，通於天下嘗考其所由矣，周衰，先生之道不行，孔子以聖人生其時而不得位，乃刪定六經，明其道於天下，後世蓋孔子之道，即先王之道也。,GJTS-XXD,古今圖書集成·學行典,314
豪侈,麓村嘗延河督趙世顯飲酒，十里之外，燈綵如雲。至其家，東廂西舍珍奇古玩羅列無算，世顯顧之，如無有也。及酒酣席撤，入燕室小坐，則有美女二人捧雙錦盒呈上，麓村語世顯曰：「此中有小玩物。」世顯啟之，乃關東活貂鼠二尾，躍然而出，拱手向世顯。世顯始啞然一笑，顧謂麓村曰：「今日君費心矣。」,WIKI,清稗類鈔,138
孝弟,父亡，事母至孝。母嘗患崩證三月餘，醫百方不效，獻卿每夜籲天願身代。忽一夕，袖刀潛割左股一臠肉和藥進之，母飲藥即熟睡。比曉，病良。已而獻卿則倉皇入仆床上，胸腹盡冰。家人以為病也，以湯灌之。少甦，張目曰：吾寐耳。後五日創大作，臥月餘始瘳。久之，一小豎洩其事。家人始知為刲股，按其臂，創果巨不忍見。自是漸聞於人。郡博士欲列其事白上官，獻卿恚曰：是吾以母博名也。若有友人言及之，輒慚恨。萬曆閒獻卿以次貢於禮部，當得官，然竟以創重故病聾，卒不仕。方刲股時，母年五十餘，後至七十九壽終。母終月餘，獻卿尋卒，年五十。邑人以隱孝公稱之。,GJTS-XXD,古今圖書集成·學行典,260
指武,昔堯誅四凶以懲惡，周公殺管蔡以弭亂，子產殺鄧析以威侈，孔子斬少正卯以變眾，佞賊之人而不誅，亂之道也。《易》曰：「不威小，不懲大，此小人之福也。」,CTEXT,說苑 ,72
講學,皆虛文也。在此心迷悟間耳，諸老從迷得，悟不忍人之覿面而迷故講以明之。正使之即事為學非以學廢事也。黃門曰：孰是仕優者乎，乃可學，不然勿言學。職亦曰：孰是學優者乎，乃可仕，不然勿言仕。審如是可仕者，寡矣。宇宙甚大，不可以一見相礙釋老，且不可廢。況可廢儒乎，儒者以明道者也，非儒生帖括之謂也，非督學膠黌之事也，收拾精神而非消耗精神者也。人不知學世道交喪,GJTS-XXD,古今圖書集成·學行典,173
狷介,秀水何蕤音，名元英，以順治乙未進士通籍，官侍御，與張祖望友善。或短張曰：「此君遺落世事，傲慢難近。」何曰：「今人不少便佞，吾正喜其傲慢耳。」祖望，名綱孫，仁和人。,WIKI,清稗類鈔,81
游俠,《晉書‧祖逖傳》：京師大亂，逖率親黨數百家避地淮泗，以所乘車馬載同行老疾，躬自徒步，藥物衣糧與眾共之，又多權略，是以少長咸宗之，推逖為行主。達泗口，元帝遂用為徐州刺史，尋徵軍諮祭酒，居丹徒之京口。逖以社稷傾覆，常懷振復之志。賓客義徒皆暴桀勇士，逖遇之如子弟。時揚土大飢，此輩多為盜竊，攻剽富室，逖撫慰問之曰：比復南塘一出不。或為吏所繩，逖輒擁護救解之。談者以此少逖，然自若也。《魏書‧薛安都傳》：安都，字休達，河東汾陰人也。父廣，司馬德宗上黨太守。安都少驍勇，善騎射，頗結輕俠，諸兄患之。安都乃求以一身分出，不取片資，兄許之，居于別廄。遠近交遊者爭有送遺,GJTS-XXD,古今圖書集成·學行典,277
慎勢,位尊者其教受，威立者其姦止，此畜人之道也。故以萬乘令乎千乘易，以千乘令乎一家易，以一家令乎一人易。嘗識及此，雖堯、舜不能。諸侯不欲臣於人，而不得已，其勢不便，則奚以易臣？權輕重，審大小，多建封，所以便其勢也。王也者，勢也；王也者，勢無敵也。勢有敵則王者廢矣。有知小之愈於大、少之賢於多者，則知無敵矣。知無敵則似類嫌疑之道遠矣。故先王之法，立天子不使諸侯疑焉，立諸侯不使大夫疑焉，立適子不使庶孽疑焉。疑生爭，爭生亂。是故諸侯失位則天下亂，大夫無等則朝庭亂，妻妾不分則家室亂，適孽無別則宗族亂。慎子曰：「今一兔走，百人逐之。非一兔足為百人分也，由未定。由未定，堯且屈力，而況眾人乎？積兔滿市，行者不顧。非不欲兔也，分已定矣。分已定，人雖鄙不爭。故治天下及國，在乎定分而已矣。」,CTEXT,呂氏春秋 ,336
孝弟,父豪，義熙末戍長安，寶年八歲。臨別，謂寶曰：須我還，當為汝上頭。長安陷時，豪歿。寶年至七十，不婚冠，或問之者，輒號慟彌日，不忍答也。寶，同郡薛天生，母遭艱菜食，天生亦菜食，母未免喪而死，天生終身不食魚肉。與弟有恩義。寶，同郡劉懷引與弟懷則，年十歲，遭父喪，不絮帛，不食鹽菜。建元三年，並表門閭。,GJTS-XXD,古今圖書集成·學行典,147
名實,《莊子‧人閒世篇》：昔者桀殺關龍逢，紂殺王子比干，是皆修其身以下傴拊人之民，以下拂其上者也，故其君因其修以擠之，是好名者也。昔者堯攻叢枝、胥敖，禹攻有扈，國為虛厲，身為刑戮，其用兵不止，其求實無已。是皆求名實者也。名實者，聖人之所不能勝也。鬼谷子循名。而為實安而完名實相。生反相為情。故曰名當。則生於實，實生於理理生於名實。《荀子‧不苟篇》：君子名不貴苟傳，唯其當之為貴。盜蹠吟口，名聲日月，與舜禹俱傳之不息；然而君子不貴者，非禮義之中也。《儒效篇》：大儒者，雖隱於窮閻漏屋，無置錐之地，而王公不能與之爭名。《韓非子‧立道篇》：明主，其務在周密。是以喜見則德償，怒見則威分。故明主之言隔塞而不通,GJTS-XXD,古今圖書集成·學行典,297
十過,至於期日之夜，趙氏殺其守隄之吏而決其水灌知伯軍，知伯軍救水而亂，韓、魏翼而擊之，襄子將卒犯其前，大敗知伯之軍而擒知伯。知伯身死軍破，國分為三，為天下笑。故曰：貪愎好利，則滅國殺身之本也。,CTEXT,韓非子 ,93
孝弟,父喪，水漿不入口七日，鬢髮墮落，形體枯悴。六年廬於墓側，哭不絕聲，殆於滅性。州牧、高陽王雍以狀奏，靈太后詔表其門閭。,GJTS-XXD,古今圖書集成·學行典,58
孝弟,楊瀾字東之，號若山，為郡諸生以謹慎，聞父母性嚴，且好客，瀾事之惟謹，每客至必極力營脩，醑父後喪明瀾左右扶持，曲意取歡，愈久弗懈，撫諸弟妹有恩每以己貲給公，費父悅之，謂諸子曰：汝兄孝子也一日置酒侍父，忽遘寒疾卒，人咸傷之。,GJTS-XXD,古今圖書集成·學行典,110
孝弟,自幼純篤知大義，謹事二親，竭力甘旨。母先逝，廬墓三年。及父沒，亦如之，悲哀，真摯感動路人。嘉靖四十二年旌表，年八十餘卒。,GJTS-XXD,古今圖書集成·學行典,60
爵祿,夫登高而建旌，則其所視者廣矣；順風而振鐸，則其所聞者遠矣。非旌色之益明，鐸聲之益遠也，所託者然也。況居富貴之地，而行其政令者也。故舜為匹夫、猶民也，及其受終於文祖，稱曰『予一人』，則西王母來獻白環。周公之為諸侯、猶臣也，及其踐明堂之祚，負斧扆而立，則越裳氏來獻白雉。故身不尊則施不光，居不高則化不博。《易》曰：『《豐》亨，無咎。王假之。勿憂，宜日中。』身尊居高之謂也。斯事也，聖人之所務也。雖然，求之有道，得之有命，舜、禹、孔子可謂求之有道矣。舜、禹得之，孔子不得之，可謂有命矣。非惟聖人，賢者亦然。稷、契、伯益、伊尹、傅說得之者也，顏淵、閔子騫、冉耕、仲弓不得者也。故良農不患壃埸之不修，而患風雨之不節；君子不患道德之不建，而患時世之不遇。《詩》曰：『駕彼四牡，四牡項領。我瞻四方，蹙蹙靡所騁。』傷道之不遇也。豈一世哉！豈一世哉！,CTEXT,中論 ,366
隱逸,又《翟先生碑》曰：世以仁義為質，學問為業，爰暨先生，固天縱德，應運立言，繼期五百，實行形于州里，明哲與聖合契，該通五經，洗洞墳籍，為萬里之場圃，九隩之林澤，挹之若江湖，仰之若華光，玄玄焉測之則無源，汪汪焉酌之則不竭，可謂生民之英者已，國失元傅，學失表式，凡百搢紳，哀矣泣血，人百其身，匪云來復。於是鄉黨乃相與登山伐石而勒銘曰：邈矣先生，厥德孔真，腹心弘道，深高入神，王錫三命，觀國之賓，其樹富貴，忽若浮雲，既不降志，亦不辱身。,CTEXT,藝文類聚 ,213
篤行,鎮皆業農，功始倡為讀書，訓弟桂卿為諸生，好為施濟，近村貧民婚嫁喪葬咸資焉。萬曆甲寅大饑，出粟賑貸，全活萬人。居常訓子弟曰：讀書積德，缺一不可。以資郎授兩淮鹽場副使，捐金數百兩創建北門甕城為邑永利，孫驌成進士。,GJTS-XXD,古今圖書集成·學行典,104
正諫,孝景皇帝時，吳王濞反，梁孝王中郎枚乘字叔聞之，為書諫王，其辭曰：「君王之外臣乘，竊聞得全者全昌，失全者全亡。舜無立錐之地，以有天下；禹無十戶之聚，以王諸侯。湯武之地，方不過百里；上不絕三光之明，下不傷百姓之心者，有王術也！故父子之道，天性也，忠臣不敢避誅以直諫，故事無廢棄而功流於萬世也，臣誠願披腹心而效愚忠，恐大王不能用之；臣誠願大王少加意念惻怛之心於臣乘之言。夫以一縷之任，係千鈞之重，上懸之無極之高，下垂不測之淵，雖甚愚之人，且猶知哀其將絕也。馬方駭而重驚之，係方絕而重鎮之；係絕於天，不可復結；墜入深淵，難以復出；其出不出，間不容髮！誠能用臣乘言，一舉必脫；必若所欲為，危如重卵，難於上天；變所欲為，易於反掌，安於太山。,CTEXT,說苑 ,314
奢汰,花屈辱：俗徒攀折、主人慳鄙、蟠結作屏、與粗婢命名、賞花命猥妓、酒店插瓶、樹下有狗屎、枝上曬衣裳、青紙屏粉畫、生猥巷穢溝邊,WIKI,宋稗類鈔,60
孝弟,況同氣而生者乎。父母之所愛，愛之雖犬馬猶然。況親之遺體乎，此孝之所以必友也。《中庸》之引《詩》云：《兄弟既翕和樂》且湛子曰：父母其順矣乎。世未有兄弟和洽而親之心弗順者，亦未有兄弟乖刺，而能順其親者。此孝友之所以必相因也。予觀程氏祖考之所為，其可謂兼盡乎。此非君之賢，其孰能推明之，以詔無窮乎。雖然孝友之性得之於天，有不待學而能至其。所以為孝友者，非學亦莫之識也。姑舉其概言之能養矣。而敬為難，不辱矣，而尊親為難從。令者，或陷於不義。能課者，未必有諭。道之功父母之蠱。一也，而所以幹之者，不同凱。《風小弁》其處變均也，而怨不怨有異。養生送死，無不盡矣。苟未至於事，亡如存，猶為非孝也，戰兢臨履終其身矣。苟未至於得正而斃,GJTS-XXD,古今圖書集成·學行典,308
學思,《吾冔傳》：冔學專為己，不溺詞章，記誦之習，里居二十餘年，鄉邦子弟及四方來學者，先後千餘人，率授以太極西銘諸書，且舉管子思之思之又重思之之語，為訓。《李承箕傳》：承箕聞陳獻章，倡道于江門，往師焉。獻章與之，登臨弔古賦詩染翰。凡天地閒耳目所聞，見古今載籍所存無所不語，所不語者，獨此心通塞往來之機，生生化化之妙，欲承。箕深思而自得之，久之有所悟，入歸築臺于黃公山，讀書靜坐其中。《范瓘傳》：瓘博考群經，仰讀俯思，恍然有悟，謂孔孟的傳，惟周程得之朱陸，而下弗及也。《盧可久傳》：可久有志聖賢之學，聞王守仁倡道山陰，偕同邑程梓往師事之，刻厲精思，盡得其指要。《張後覺傳》：後覺，早歲，聞良知之說于縣教諭顏鑰，欣然有省，遂精思力踐。《鄧元錫傳》：元錫杜門著書，踰三十年，《五經》皆有成書，研精殫，思閎深博奧，一時學者莫不推尊之。,GJTS-XXD,古今圖書集成·學行典,360
孝弟,大丈夫生世，不乘時樹功業，取將相，以揚名顯親，何乃齪齪守此蠹魚耶。曰：人莫親於父母昆弟，其性情非難見也。其好惡非難知也。吾日夜求以事之，時有弗盡。兄事君乎。賢聖之言載：在方策家，承祖父之業。具有其書，吾日夜求以明之。時有弗得，況治人乎。古之人四十而仕，良有以也。且子所謂樹功立業，為人也。吾安能病，己從人貽母兄之羞也。閉戶讀書如故。天曆元年春，三月十五日母王氏卒。與兄護喪，還河，東過平定之平灘，雷雨驟至。坐車上，伏柩呼天長號。兄及路人皆呼，使下暴水。且至曰：吾下，奈母喪，何有頃。水果大至，遂漂沒而死。水退,GJTS-XXD,古今圖書集成·學行典,254
慎微,執政之漸也。宰相固請以繼恩功大，它官不足以賞之，太宗怒切責宰相特置宣政使以授之，以習戰鬥治兵之實也。實之不存，雖文之盛美無益也。臣竊見今遠方窮民轉死溝壑而屢赦，有罪循門散錢。其於仁也，不亦遠乎。本根不固有識寒心。而道宮佛廟修廣御容，其於孝也，不亦遠乎。統紀不明，祭器紊亂，而雕繢文物修飾容貌，其於禮也，不亦遠乎。群心乖戾元元愁苦而斷竹數黍，敲叩古器，其於樂也，不亦遠乎。是非錯繆賢不肖渾淆而鉤校簿書訪尋比例，其於政也，不亦遠乎。姦暴不誅，冤詰不理而拘泥微文糾，摘細過其於刑也，不亦遠乎。行能之士沈淪草野而考校文辭，指決聲病，其於求賢，不亦遠乎。材任相違，職業廢弛而勘檢出身，比類資序，其於審官，不亦遠乎。久大之謀，棄而不省淺近之言，應時施行，其於納諫，不亦遠乎。將帥不良，士卒不精而廣聚虛數，徒取外觀，其於治兵，不亦遠乎。凡此十者皆文具而實亡，本失而末在，譬猶膠版為舟摶，土為楫，敗布為帆，朽索為維，畫以丹青，衣以文繡，使偶人駕之而履其上，以之居平陸則煥然信可觀矣。若以之涉江河犯風濤，豈不危哉。,GJTS-XXD,古今圖書集成·學行典,448
孝友,且將具題請旌。恩榮之舅聞之，造有司曰：「孺子求見其父母耳，夫人遭奇禍，以要旌門式閭之榮，又何忍矣？」,WIKI,清稗類鈔,50
隱逸,隱於大滌洞天之石室。人因以石室稱之。光堯幸大滌，憲聖侍問山中客，羽流以維之對，進其詩。光堯讀數首，太息曰：布衣入翰林，可也。憲聖曰：山林隱士，要他出山，卻是苦他。未幾卒，有《石室小隱集》三十卷行世。,GJTS-XXD,古今圖書集成·學行典,99
師友,丁竹舟主政松生大令與徐印香舍人恩綬，皆錢塘人。舍化家居時，里閈近接，數相過從。別後，書札往還無虛月。結契垂四十年，以道義文字相切磋，久敬不衰。丁富而徐貧，徐不諂，丁亦不驕也。,WIKI,清稗類鈔,87
務本,射者非矢不中也，學射者不治矢也；御者非轡不行，學御者不為轡也。知冬日之箑、夏日之裘無用於己，則萬物之變為塵埃矣。故以湯止沸，沸乃不止，誠知其本，則去火而已矣。,GJTS-XXD,古今圖書集成·學行典,79
學問,世俗廢衰，而非學者多。人性各有所修短，若魚之躍，若鵲之駮，此自然者，不可損益。吾以為不然。夫魚者躍，鵲者駮也，猶人馬之為人馬，筋骨形體，所受於天，不可變。以此論之，則不類矣。夫馬之為草駒之時，跳躍揚蹄，翹尾而走，人不能制，齕咋足以噆肌碎骨，蹶蹄足以破顱陷胸；及至圉人擾之，良御教之，掩以衡扼，連以轡銜，則雖歷險超弗敢辭。故其形之為馬，馬不可化；其可駕御，教之所為也。馬，聾蟲也，而可以通氣志，猶待教而成，又況人乎。且夫身正性善，發憤而成仁，帽憑而為義，性命可說，不待學問而合於道者，堯、舜、文王也；沈耽荒，不可教以道，不可喻以德，嚴父弗能正，賢師不能化者，丹朱、商均也。,GJTS-XXD,古今圖書集成·學行典,285
孝弟,性資穎異，童時喪父，哀毀如成人。既終喪，母令入庠校，泣涕願侍養，母責以應繼父志，乃始攻舉子業。弘治壬子領鄉薦，授涇縣教諭，以行誼廉恥率諸生士心悅服。轉國子助教，甫三載，當道論薦例得臺諫，以母老願就閑秩，擢汝南長史。居無何，上疏乞歸養，王再三諭留，乞歸益力，王深悉孝行，諭以考績請封可以悅母氏，乃弗果歸。已而憂念成疾，既革，諄諄語曰：我不孝，我不孝。卒年五十有四，平生襟宇恢廓，善吟詠，與物至和而堅貞之操確不可拔，勢利紛華泊如也。今祀鄉賢祠。,GJTS-XXD,古今圖書集成·學行典,220
問田,徐渠問田鳩曰：「臣聞智士不襲下而遇君，聖人不見功而接上。令陽成義渠，明將也，而措於毛伯；公孫亶回，聖相也，而關於州部；何哉？」田鳩曰：「此無他故異物，主有度，上有術之故也。且足下獨不聞楚將宋觚而失其政，魏相馮離而亡其國。二君者驅於聲詞，眩乎辯說，不試於毛伯，不關乎州部，故有失政亡國之患。由是觀之，夫無毛伯之試，州部之關，豈明主之備哉！」,CTEXT,韓非子 ,169
性,曰：十年擾之，一日止之，而求至焉，是孟子所謂以杯水而救一車薪之火也甚哉，止而不息必誠，誠而不息必明，明與誠終歲不違則能終身矣。造次必於是，顛沛必於是，則可以希於至矣。故《中庸》曰：至誠無息，不息則久，久則徵，徵則悠遠，悠遠則博厚，博厚則高明。博厚所以載物也；高明所以覆物也；悠久所以成物也。博厚配地，高明配天，悠久無疆，如此者不見而章，不動而變，無為而成，天地之道，可一言而盡也。問曰：凡人之性猶聖人之性歟。曰：桀、紂之性猶堯、舜之性也。其所以不睹其性者，嗜欲、好惡之所昏也。非性之罪也。曰：為不善者非性耶。曰,GJTS-XXD,古今圖書集成·學行典,255
雅量,胡軍於外，以軍械不繼，遣弁持令箭至督署坐索，幕客皆怒曰：「彼無禮至此，公即不怒，我輩在此亦覺無顏。」為草一疏，請其入奏。官曉之曰：「諸君若提一軍而禦寇，能如胡乎？」曰：「不能。」「我即出而勦寇，能如胡乎？」曰：「亦似不能。」曰：「我輩之才皆不及胡，而胡身歷行間，獨任其勞，我輩安享其逸，所愧多矣。且此間大僚惟我與胡，我無胡不能禦敵，胡無我不能籌餉，若以細故介懷，國事將誰任之？諸君休矣。」後胡聞之，深悔所為，躬詣請罪，官乃與之約為異姓兄弟焉。,WIKI,清稗類鈔,221
遭際,范文正公鎮鄱陽，有書生獻詩甚工。自言天下之至寒餓，無在某右。時盛行歐陽率更書薦福寺碑，一本值千錢。公為具紙墨，令拓千本，售於京師。是夕雷擊碎其碑，故時人為之語曰：「有客打碑來薦福，無人騎鶴上揚州。」又云：「時來風送滕王閣，運去雷轟薦福碑。」,WIKI,宋稗類鈔,120
諫諍,孝欽后幸頤和園，駐蹕三日，而王鵬運之巰上。時恭王、李文正方同直，李謂恭曰：「此事大臣不言而外廷小臣言之，吾曹滋愧矣！此人不可予處分，少遲人對，當保全之。」恭唯唯。及入對，德宗欲加嚴譴，恭婉切陳論。德宗曰：「寇連才何為而殺也？」恭奏：「寇某內臣，不應干事，御史乃諫官，未可一例而論。」德宗意稍解，徐曰：「朕亦何意督過言官，恐聖慈或不懌耳。汝曹好為之地，但此後不許再言此事可矣！」於是樞臣於原摺內片陳，略謂「該給事中冒昧瀆奏，亦屬忠愛微忱，臣等公同閱看，尚無悖謬字樣，可否籲恩免究」云云。疏留中。旋聞車駕恭詣請安，面奉懿旨，御史職司言事，予何責焉。王大臣面奉諭旨，此後如再有人妄言，僥佯嘗試，即將王鵬運一併治罪，王大臣欽遵傳諭知悉。自是以後，雖駐蹕頤和園，而慈駕還宮，亦較早矣。,WIKI,清稗類鈔,337
義俠,劉繼莊處士獻廷，別號廣陽子，大興人。年十九親歿，挈家而南，隱於吳之洞庭山，家貲尚數千金。後從游者數百人，四方奇士慕義締交者踵相接，其窮乏者或罹患難者輒傾貲濟之，由是貲日匱。有鄰女許字，其夫貧而流於外，母將別字之，女誓不從。獻廷聞之惻然，時僅餘藥肆一廛，立鬻金，尋其夫贈之，使婚，而家遂益貧。,WIKI,清稗類鈔,145
箴規,李清臣平日，多於韓魏公前論釋氏貴定力。謂無定力則不能主善。公每然之。後朝廷斥異論者，清臣頗持兩端。公因書問之曰：「比來台閣斥逐紛紛，吾親得不少加定力耶！」公之善諭人如此。,WIKI,宋稗類鈔,85
學問,夫必多有是說，而後及其大人，大人患失而惑，又曰：可以無學，無學不害，不害而不學，則苟而可，於是乎下陵上替，能無亂乎。夫學，殖也。不學將落，原氏其亡乎。《國語》：范獻子聘于魯，問具山、敖山，魯人以其鄉對。獻子曰：不為具、敖乎。對曰：先君獻、武之諱也。獻子歸，遍戒其所知曰：人不可以不學。吾適魯而名其二諱，為笑焉，唯不學也。人之有學也，猶木之有枝葉也，木有枝葉，猶庇蔭人，而況君子之學乎。《莊子‧德充符篇》：魯有兀者叔山無趾，踵見仲尼。仲尼曰：子不謹，前既犯患若是矣。雖今來，何及矣。無趾曰：吾唯不知務而輕用吾身，吾是以亡足。今吾來，猶有尊足者存，吾是以務全之也。夫天無不覆，地無不載，吾以夫子為天地，安知夫子之猶若是也。孔子曰：丘則陋矣。夫子胡不入乎，請講以所聞。孔子曰：弟子勉之。夫無趾，兀者也，猶務學以復補前行之惡，而況全德之人乎。《漢書‧董仲舒傳》：仲舒少治春秋，孝景時為博士。下帷講誦，弟子傳以久次相授業，或莫見其面。蓋三年不窺園，其精如此。進退容止，非禮不行，學士皆師尊之。《揚雄傳》：雄少而好學，不為章句，訓詁通而已，博覽無所不見。,GJTS-XXD,古今圖書集成·學行典,471
仁,則便指為日月，亦不可。如水亦然。沙石雜之，固非水之本然。然沙石去後，自有所謂水者，不可便謂無沙無石為水也。余正叔謂：無私欲是仁。曰：謂之無私欲然後仁，則可；謂無私便是仁，則不可。蓋惟無私欲而後仁始見，如無所壅底而後水方行。方叔曰：與天地萬物為一體是仁。曰：無私，是仁之前事；與天地萬物為一體，是仁之後事。惟無私，然後仁；惟仁，然後與天地萬物為一體。畢竟仁是甚模樣。欲曉得仁名義，須并義、禮、智三字看。欲真箇見得仁底模樣，須是從克己復禮做工夫去。聖人都不說破，在學者以身體之而已矣。仁字說得廣處,GJTS-XXD,古今圖書集成·學行典,246
諫諍,御史安維峻在都，有殿上蒼鷹之目，嘗列款糾參李文忠公鴻章，留中不發。李久在天津，未嘗識安面，一日陛見，在朝房小憩，適安從容入，李私問蘇拉曰：「此何人？」安聞之遽曰：「我即參君二十款之安維峻也。」李唯唯。,WIKI,清稗類鈔,100
孝弟,父性嚴，文承歡無怠容。讀書刻苦，弱冠出貢。父有疾，籲天求代，衣不解帶者數月。及死，文水漿不入口者旬日，哀毀骨立，廬墓三年。縣申道院旌表。王者輔，興安廩生。母死，寒冬抱父足臥數月。之後賊剋城，欲殺父，輔撲父身竟為賊所戮，父因得免。康紹文，興安州庠生。流賊破城之日，賊縛父康泰欲殺，文告賊曰：願代父死。賊果殺文，釋父。父病，龍寢不解衣，親嘗湯藥。父卒，哀毀幾傷生，以禮葬，結廬墓側，歷三年無少變。事聞旌表。,GJTS-XXD,古今圖書集成·學行典,201
篤行,母病篤，夜禱城隍祠，夢神許延母壽一紀，翼日遂瘳。有從子失金，病狂，誘以白鏹百餘，狂輒解。旋即實以真鏹，無少吝。遊吳越輓粟千餘石。適值大祲，盡捐賑，姻族兄弟共著為例，鄉賴之。,GJTS-XXD,古今圖書集成·學行典,86
心學,臣若水通曰：性者心之生理也，與天地萬物為一體者也，何限量之有人，惟私欲蔽之而廣大高明之體始小矣，故孟子盡心知性知天盡心者，不蔽于物廓其廣大高明之量，而性自見矣，既知之存之而不失所以養性。事天不外是矣，人主留心聖學宜不出子斯二者，伏惟深宮之中臨御之時，隨處而加察焉。程顥曰：一人之心即天地之心。臣若水通曰：記云人者天地之心也，程顥之言其本于斯乎，夫人一天地也，而心果有二乎哉，天地之心何心也，生生不息者也，人其在生生不息之中最靈者爾，心果有二乎哉，是故人之心即天地之心，即鬼神之心，即堯舜禹湯文武周孔之心，即途之人之心，宇宙內只一心而已矣，知乎此者可與識心矣，故可以知道矣。程頤曰：聖人之心，未嘗有在亦無不在，蓋其道合內外體萬物。臣若水通曰：心非物也，神也，神妙萬物是故合內外體萬物，而不遺是以謂之神聖人之心，未嘗有在亦無不在神也，無在無不在之閒，吾心自然之本體乎，是故學者勿助勿忘之時，而天理見矣，滯于物而不通，則亦物焉而已矣。豈此心神明之本體乎。易曰：神而明之，存乎其人。程頤曰：公則一私，則萬殊人心不同，如面只是私心。,GJTS-XXD,古今圖書集成·學行典,461
文苑,則夜炳烈炬臨之，蜂空群赴焰盡殪，然後連房刳取。蟹處蒲葦間。一燈水滸，莫不郭索而來，悉可俯拾。惟知趨進而不安其所，其隕也。固宜。」其三蜀封溪之猩猩云：「猩猩人面能言笑。出蜀封溪山，或曰交趾。血以赭f1，色終始不渝。嗜酒喜屐。人以所嗜陳野外而聯絡之，伏伺其猱。猩猩見之，知為餌己，遂斥詈其人姓名若父祖姓名，且相戒毋墮奴輩計中，攜儔唾罵而去。去後復顧，因相謂曰：『盍嘗試之。』既而染指知味，則冥然忘夙戒，相與沾濡徑醉。相喜笑，取屐加足。伏發，往往顛連傾仆，掩群無遺。嗚呼！明知而明犯之。其愚又益甚矣。」,WIKI,宋稗類鈔,248
十過,奚謂耽於女樂？昔者戎王使由余聘於秦，穆公問之曰：「寡人嘗聞道而未得目見之也，願聞古之明主得國失國何常以？」由余對曰：「臣嘗得聞之矣，常以儉得之，以奢失之。」穆公曰：「寡人不辱而問道於子，子以儉對寡人何也？」由余對曰：「臣聞昔者堯有天下，飯於土簋，飲於土鉶，其地南至交趾，北至幽都，東西至日月之所出入者，莫不賓服。堯禪天下，虞舜受之，作為食器，斬山木而財之，削鋸修之跡流漆墨其上，輸之於宮以為食器，諸侯以為益侈，國之不服者十三。舜禪天下而傳之於禹，禹作為祭器，墨染其外，而朱畫其內，縵帛為茵，蔣席頗緣，觴酌有采，而樽俎有飾，此彌侈矣，而國之不服者三十三。,CTEXT,韓非子 ,276
篤行,平生以古人為法，有友人寄一竹篋，內藏白金奇玩，其夜遠家失火，友人已甘灰燼，往探之，遠於己物無所取，獨抱此篋，移置善地。性耽書史，所著有《居學齋集》。,GJTS-XXD,古今圖書集成·學行典,74
孝弟,父繼宗為土官夏海真所殺，全方在襁褓，及長知父冤死，佯拜海真夫婦為父母，一日治酒邀真俟飲酣，殺之。不果乃潛入麗江，適麗江，土官欲遣人入京奏請，全願往因藉此以發其事，會海真死於獄。全曰：吾父讎得報，貧死無憾矣。,GJTS-XXD,古今圖書集成·學行典,103
是非,宜問以發之；不能盡解，宜難以極之。皋陶陳道帝舜之前，淺略未極。禹問難之，淺言復深，略指復分。蓋起問難此說激而深切、觸而著明也。孔子笑子游之絃歌，子游引前言以距孔子。自今案《論語》之文，孔子之言多若笑絃歌之辭，弟子寡若子游之難，故孔子之言遂結不解。以七十子不能難，世之儒生，不能實道是非也。凡學問之法，不為無才，難於距師，核道實義，證定是非也。問難之道，非必對聖人及生時也。世之解說說人者，非必須聖人教告，乃敢言也。苟有不曉解之問，迢難孔子，何傷於義。誠有傳聖業之知，伐孔子之說，何逆於理。謂問孔子之言，難其不解之文，世閒弘才大知生，能答問、解難之人，必將賢吾世閒難問之言是非。《談天篇》：儒者曰：天，氣也，故其去人不遠。人有是非，陰為德害，天輒知之，又輒應之，近人之效也。《定賢篇》,GJTS-XXD,古今圖書集成·學行典,341
建本,孔子謂子路曰：「汝何好？」子路曰：「好長劍。」孔子曰：「非此之問也，請以汝之所能，加之以學，豈可及哉！」子路曰：「學亦有益乎？」孔子曰：「夫人君無諫臣則失政；士無教交，則失德；狂馬不釋其策，操弓不返於檠；木受繩則直，人受諫則聖；受學重問，孰不順成；毀仁惡士，且近於刑。君子不可以不學。」子路曰：「南山有竹，弗揉自直，斬而射之，通於犀革，又何學為乎？」孔子曰：「括而羽之，鏃而砥礪之，其入不益深乎？」子路拜曰：「敬受教哉！」,CTEXT,說苑 ,211
韜晦,至宣和猶在，蔡元長正炎時，聞其入都，即令其子絛屏騎從往訪之，跛子以手揮之勿令前，且取一瓦礫，用土書一退字，更無他語。絛歸，以告於元長，元長悟其言而不能用，遂至於敗。蔡元長帥成都，嘗令費孝先畫卦影，歷歷悉見後來，無差毫之失。末後畫小池，龍躍其中。又畫兩日兩月，一屋有鴟鳴，一人掩面而笑。不曉其理。後元長南竄，死於潭州昌明寺，始悟焉。《金史世紀》：世祖，寢疾，篤。元娶拏懶氏哭不止，世祖曰：汝勿哭，汝惟後我一歲耳。肅宗請後事，曰：汝惟後我三年。肅宗出，謂人曰：吾兄至此，亦不與我好言。乃叩地而哭。俄呼穆宗謂曰：烏鴉束柔善，若辦集契丹事，阿骨打能之。遼大安八年五月十五日卒。襲位十九年，年五十四。明年，拏懶氏卒。又明年,GJTS-XXD,古今圖書集成·學行典,306
孝弟,父卒，家貧弗克葬，鬻其子於過客。既授以直而未攜去。一日元採薪山中，得金二錠以充葬。原直悉還，子得完聚。人以為誠孝動天，其亦埋兒賜金之應云爾。,GJTS-XXD,古今圖書集成·學行典,70
隱逸,六世祖整，漢安順之世，公府八辟，公車五徵，皆不就。自整及荷，世以經學致位。荷明究群籍，特善史書。不應州郡之命。張祚遣使者以安車束帛徵為博士祭酒，使者迫而致之。及至，署太子友。荷上疏乞還，祚許之，遣以安車蒲輪送還張掖東山。年八十四卒，諡曰元德先生。,GJTS-XXD,古今圖書集成·學行典,123
隱逸,少為都官吏，恥之，委去。後遊太學，師事少府李膺。膺夙性高簡，每見融，輒絕他賓客，聽其言論。融幅巾奮，談辭如雲，膺每捧手歎息。郭林宗始入京師，時人莫識，融一見嗟服，因以介於李膺，由是知名。時漢中晉文經、梁國黃子艾，並恃其才智，炫曜上京，臥託養疾，無所通接。洛中士大夫好事者，承其聲名，坐門問疾，猶不得見。三公所辟召者，輒以詢訪之，隨所臧否，以為與奪。融察其非真，乃到太學，并見李膺曰：二子行業無聞，以豪傑自置，遂使公卿問疾，王臣坐門。融恐其小道破義，空譽違實，特宜察焉。二人自是名論漸衰，賓徒稍省，旬日之閒，慚歎逃去。後果為輕薄子，並以罪廢棄。融益以知名。州郡禮請，舉孝廉，公府連辟，皆不應。太守馮岱有名稱，到官，請融相見。融一往，薦達郡士范冉、韓卓、孔等三人，因辭病自絕。會有黨事，亦遭禁錮。妻亡，貧無殯斂，鄉人欲為具棺服，融不肯受。曰：古之亡者，棄之中野。唯妻子可以行志，但即土埋藏而已。融同郡田盛，字仲嚮，與郭林宗同好，亦名知人，優游不仕，並以壽終。,GJTS-XXD,古今圖書集成·學行典,427
篤行,九歲而孤，事母霍孝。性任俠，家致千金，隨散去。戚黨中多賴以舉火。里中貧兒負急債，欲售其妻，大生代償之，使復完聚。有中年患瞽不能治，已去為丐，延至家，療救瞽，旋復明。冬寒大雪，親煮粥分給，全活者無算。子鍵成進士。,GJTS-XXD,古今圖書集成·學行典,105
孝弟,家貧躬耕以養母，嘗病瞽，齋禱於天，久之復視。父得異症，求醫不懈，妻孥化之並能竭力承事二親壽終，一門雍穆。崇禎九年詔旌建坊。,GJTS-XXD,古今圖書集成·學行典,61
公私,此為不勝己私而欲任法以裁物者發。明不至則疑生。明，無疑也。謂能疑為明，何啻千里。此為不能先覺，而欲以逆詐、億不信為明者發。然明與疑，正相南北，何啻千里之不相及乎。或曰：何謂也。曰：天地至公而已矣。伊川先生曰公，則一私則萬，殊人心不同如面，只是私心。,GJTS-XXD,古今圖書集成·學行典,124
文苑,謝希深絳，嘗作楊秘監啟事。有曰：「曳鈴其空，上念無君子者；解組不顧，公其如蒼生何！」大年題於所攜扇曰：「此文中虎也。」歐陽公嘗云：「三代以來，文章盛者稱西漢。希深於制誥，尤得其體。常楊元白，不足多也。」,WIKI,宋稗類鈔,101
敬信,海寧張北湖茂才朝晉潛究洛閩之學，嘗自題臥榻右柱曰：「臨牀伏枕，須思一日所言所行差謬否。」左柱曰：「夜半眠中，或起妄想，披衣起坐，豁然退聽。」其友褚惠公見之曰：「此山陰慎獨之功也，不愧衾影，莘皋有焉。」北湖又言治病之法，當理其心，動靜以敬，心火自定。治怒之法，克己為先，否則凝冰焦火，未易消釋。其答友人書云：「朱子為學之方，窮理以致其知，反躬以踐其實。居敬者，所以成始而成終也。致知不以敬，無以識義禮之歸；躬行不以敬，無以致義理之實。持敬之方，主一無適，勿貳以二，勿參以三，終日儼然，討論典訓，存此心於齋莊靜一之中，窮此理於學問思辨之際，思慮未萌而知不昧，事物相接而品節不差，不安於偏見，不急於小就，而為學之功成矣。」,WIKI,清稗類鈔,308
風操,二親既沒，所居齋寢，子與婦弗忍入焉。北朝頓丘李構，母劉氏，夫人亡後，所住之堂，終身鎖閉，弗忍開入也。夫人，宋廣州刺史纂之孫女，故構猶染江南風教。其父獎，為揚州刺史，鎮壽春，遇害。構嘗與王松年、祖孝徵數人同集談讌。孝徵善畫，遇有紙筆，圖寫為人。頃之，因割鹿尾，戲截畫人以示構，而無他意。構愴然動色，便起就馬而去。舉坐驚駭，莫測其情。祖君尋悟，方深反側，當時罕有能感此者。吳郡陸襄，父閑被刑，襄終身布衣蔬飯，雖薑菜有切割，皆不忍食；居家惟以掐摘供廚。江寧姚子篤，母以燒死，終身不忍噉炙。豫章熊康父以醉而為奴所殺，終身不復嘗酒。然禮緣人情，恩由義斷，親以噎死，亦當不可絕食也。,CTEXT,顏氏家訓 ,285
權謀,趙簡子使人以明白之乘六，先以一璧，為遺於衛。衛叔文子曰：「見不意，可以生，故此小之所以事大也。今我未以往，而簡子先以來，必有故。」於是斬林除圍，聚斂蓄積，而後遣使者。簡子曰：「吾舉也，為不可知也。今既已知之矣，乃輟圍衛也。」,CTEXT,說苑 ,112
技勇,三山在太湖中，為群盜出沒地。有盜夥刼其衣囊，和尚疾避下山，手挈盜舟上，覆豐草中，隱身舟下，匍匐伺之。盜下，猝覓舟不得，心駭，欲捨舟遁，又無他途可通陸，惶遽甚。和尚兩手掀舟起，奮呼曰：「舟在此。」盜視舟倒覆草間，負矗立者赫然一和尚也。大驚，叩首乞哀，曰：「師，神人也。後弗敢犯矣。」乃攜舟，從容置之湖，盜羅拜，謂和尚不可當也。,WIKI,清稗類鈔,162
性命,性不可言。所以言性善者，只看他惻隱、辭遜四端之善則可以見其性之善，如見水流之清，則知源頭必清矣。四端，情也，性則理也。發者，情也，其本則性也，如見影知形之意。伯豐論性有已發之性，有未發之性。曰：性纔發，便是情。情有善惡，性則全善。心又是一箇包總性情底。大抵言性，便須見得是元受命於天，其所稟賦自有本根，非若心可以一概言也。卻是漢儒解天命之謂性，云木神仁，金神義等語，卻有意思，非苟言者。學者要體會親切。又歎曰：若不用明破，只恁涵養，自有到處，亦自省力。若欲立言示訓，則須契勘教子細，庶不悖於古人。舊看五峰說，只將心對性說，一箇情字卻無下落。後來看橫渠心統性情之說，乃知此話有大功，始尋得箇情字著落，與孟子說一般。孟子言：惻隱之心,GJTS-XXD,古今圖書集成·學行典,314
處世,賢者狎而敬之，畏而愛之。愛而知其惡，憎而知其善。朱子曰：此言賢者於其所狎能敬之，於其所畏能愛之，於其所愛能知其惡，於其所憎能知其善。又年長以倍，則父事之；十年以長，則兄事之；五年以長，則肩隨之。此泛言長少之序，非謂親者。又君子不盡人之歡，不竭人之忠，以全交也。呂氏曰：盡人之歡竭人之忠皆責人厚者也。責人厚而莫之應，此交所以難全也。歡謂好於我也，忠謂盡心於我也，好於我者望之不深，盡心於我者不要。其必致則不至於難繼也。又侍於君子，不顧望而對，非禮也。呂氏曰：顧望而後對者，不敢先他人而言也。應氏曰：有察言觀色之意。,GJTS-XXD,古今圖書集成·學行典,256
聖人,則無之也聖人愈自卑而道自高賢人不高則道不尊聖賢之分也合天人通義命此大賢以上事或謂賢者好貧賤而惡富貴是又反人之情也所以異於人者以安義安命焉耳張子曰賢人當為天下知聖人當受命雖不受知不受命然為聖為賢乃吾性分當勉耳洪鐘未嘗有聲由叩乃有聲聖人未嘗有知由問乃有知或謂聖人無知則當不問之時其猶木石乎曰有不知則有知無不知則無知故曰聖人未嘗有知由問乃有知也聖人無私無我故功高天下而無一介累其心蓋有一介存焉未免乎私己也五峰胡氏曰聖人之應事也如水由於地中未有可止而不止可行而不行者也窮則獨善其身達則兼善天下者大賢之分也達,GJTS-XXD,古今圖書集成·學行典,249
品藻,汝南陳仲舉，潁川李元禮二人，共論其功德，不能定先後。蔡伯喈評之曰：「陳仲舉彊於犯上，李元禮嚴於攝下。犯上難，攝下易。」仲舉遂在三君之下，元禮居八俊之上。,CTEXT,世說新語 ,76
辭命,南唐元宗釣魚不上，優人李嘉明進詩云：「玉甃垂鉤興正濃，碧池春暖水溶溶。凡魚不敢吞香餌，知是君王合釣龍。」謂換骨更佳。,WIKI,宋稗類鈔,58
隱逸,家貧，嗜學，董侍郎慕其人幣，致之不納。即造訪，亦不報也。居南郭之敝廬曰：蚊蜨巢一僮，力作自得粟直以供。晨夕僮死，困甚，假道院居之，尋卒。人傳其題畫一絕云：挈罌坐釣秋江湍，酤酒容易得魚難。世閒好物不在速，三尺鱸魚晚上竿。其風操可知矣。,GJTS-XXD,古今圖書集成·學行典,116
孝弟,性至孝，親老家貧，漸躬耕奉養，父卒水漿不入口者數日，廬於墓側以衰絰包土起墳，甚高大。今縣南人呼為杜氏塚，以孝聞奉旨旌表。,GJTS-XXD,古今圖書集成·學行典,60
敬慎,桓公曰：「金剛則折，革剛則裂；人君剛則國家滅，人臣剛則交友絕。夫剛則不和，不和則不可用。是故四馬不和，取道不長；父子不和，其世破亡；兄弟不和，不能久同；夫妻不和，家室大凶。《易》曰：『二人同心，其利斷金。』由不剛也。」,CTEXT,說苑 ,109
婚姻,南海朱星工六法，繪仕女尤精絕，人爭寶之。里女金翠芬亦善此，能吟詠，睹朱畫，輒歎曰：「得此即嫁之，足矣。」家藏朱畫至夥，輒就其端，題以絕句，日夕自誦之。父以其及笄，將受王氏聘。翠芬聞之，絕粒食者二日，旋以一詩呈父。父令其母探意，翠芬不語，母遂辭王聘。時朱亦未婚，翠芬乃賦百韻詩寄之。朱賦詩以答，丐人為媒，遂諧伉儷。及成婚，時有倡和，里人美之，謂之曰畫姻緣。,WIKI,清稗類鈔,177
任道,有父祖喪，未葬，投書先友，翰林待制楊恕憐而助之，始克襄事，因性不苟合，不妄交接，家雖甚貧，非其義，一介不取。家居教授，師道尊嚴，弟子造其門者，隨材器教之，皆有成就。公卿過保定者眾聞因名往往來謁，因多遜避不與相見，不知者或以為傲弗恤也。嘗愛諸葛孔明靜以修身之語，表所居曰靜修。不忽木以因學行薦於朝。至元十九年，有詔徵因，擢承德郎右贊善大夫。初，裕皇建學宮中，命贊善王恂教近侍子弟，恂卒，乃命因繼之。未幾，以母疾辭歸。明年，丁內艱。二十八年，詔復遣使者以集賢學士嘉議大夫徵因，以疾固辭，且上書宰相曰：因自幼讀書，接聞大人君子之餘論，雖他無所得，至如君臣之義，自謂見之甚明。如以日用近事言之，凡吾人之所以得安居而暇食，以遂其生聚之樂者，是誰之力與。皆君上之賜也。是以凡我有生之民，或給力役，或出知能，亦必各有以自效焉。此理勢之必然，亙萬古而不可易，而莊周氏所謂無所逃于天地之閒者也。,GJTS-XXD,古今圖書集成·學行典,388
曠達,梁元帝當壚擅旨酒，一堪十千。無勞蜀山鑄，扶授采金錢。人生行樂爾，何處不留連。朝為洛生詠，夕作據梧眠。忽茲忘物我，優游得自然。,GJTS-XXD,古今圖書集成·學行典,62
志道,一桂生而穎悟，好讀書，尤精於《易》。初，饒州德興沈貴寶，受《易》於董夢程，夢程受朱熹之《易》於黃榦，而一桂之父方平及從貴寶、夢程學，嘗著《易學啟蒙通釋》。一桂之學，出於方平，得朱熹氏源委之正。宋景定甲子，一桂年十八，遂領鄉薦，試禮部不第，退而講學，遠近師之，號雙湖先生。所著書有《周易本義附錄纂疏》、《本義啟蒙翼傳》、《朱子詩傳附錄纂疏》、《十七史纂》，並行於世。,GJTS-XXD,古今圖書集成·學行典,182
孝弟,隨父避兵鸕渡。國初，有賊馬盡忠掠邑，鼎父子驚散，鼎母楊氏與鼎相依，時尚幼，懼禍及母，乃挺身出誘賊他往，母獲全，鼎竟被害。,GJTS-XXD,古今圖書集成·學行典,60
篤行,葉添祀許再興高士聰王仁甫江文禮謝俊按《六安州志》：正統六年，葉添祀、許再興、高士聰、王仁甫、江文禮、謝俊各上穀二千二百石，奉敕獎諭，勞以羊酒。,GJTS-XXD,古今圖書集成·學行典,71
雅量,李文忠居要津久，僚屬咸仰其鼻息，政躬勞勩過甚，自不免有倨傲侮慢之處，然有面折其過者，則亦深自引咎。某令進謁，行半跪禮，文忠仰天拈髭，若未之見者。既坐定，問何事來見，對曰：「聞中堂政躬弗豫，特來省疾。」曰：「無之，或外間傳訛耳。」曰：「否，以卑職所見，中堂或患目疾也。」笑曰：「是益謬妄。」曰：「卑職方向中堂請安，中堂未見，恐目疾深，中堂反不自覺耳。」文忠為之舉手謝過。李文忠嘗於簽押房揭一自手書之楹帖云：「受盡天下百官氣，養就胸中一段春。」,WIKI,清稗類鈔,220
隱逸,故城在州西鄉，周文王第十一子，聃季封於沈，後為楚滅，子孫以國為氏，郢其裔也。有高行秦，徵為相不就，作沈亭於潁濱，遊釣終身。,GJTS-XXD,古今圖書集成·學行典,61
奢汰,艮嶽之建，諸巨璫爭出新意，土木既宏麗矣。獨念四方所貢珍禽之在籞者，不能盡馴。有市人薛翁，素以豢擾為優場戲，請於童貫，願役其間，許之。乃日集輿衛，鳴蹕張黃蓋以遊，至則以巨柈貯肉炙梁米，翁仿禽鳴以致其類，乃飽飫翔泳，聽其去來。月餘而囿者四集，不假鳴而至，益狎玩，立鞭扇間不復畏。遂自命局曰來儀所。一日徽祖來幸，聞清道聲，望而群翔者數萬焉。翁輒先以牙牌奏道左曰：「萬歲山瑞禽迎駕。」上顧罔測，大喜。命以官，賚予加厚。靖康圍城之際，有詔許捕，馴籞者皆不去。民徒手得之以充餐云。,WIKI,宋稗類鈔,234
孝弟,里宅也善卿，事母宦遊江南。歸而未得，作是圖以示不忘先人。第宅丘墓之，故其意亦可悲矣。余見是圖於壁閒，為之憮然。作岐山之詩以慰之。以善卿之，善事其母，奚必岐之。宅而後養哉。孝子之心亦曰：如是，而後盡焉爾。我思岐山，無日不思。彼岐出雲，亦返於岐。思胡不歸，孰言岐遠。舟則在川，車則在阪。維岐之陽，有棗有桑。予歸不遑，予心之傷。,GJTS-XXD,古今圖書集成·學行典,161
寺碑,竊以觀乎天文，日月所以貞麗，觀乎人文，藻火所以昭發，況復玉毫朗照，出天人之表，金牒解空，生文章之外，雖境智宜焉。言語斯絕，詩歌作焉。可略談矣。粵乃書稱湯語，篇陳夢說，昔則王畿居毫，今則帝業惟揚，功施天下，我之自出。,CTEXT,藝文類聚 ,107
君子小人,朱熹知人之難堯舜以為病而孔子亦有聽言觀行之戒，然以予觀之此特為小人設耳。若皆君子，則何難知之有哉。蓋天地之間有自然之理，凡陽必剛，剛必明，明則易知。凡陰必柔，柔則暗，暗則難測。故聖人作易遂以陽為君子，陰為小人。其所以通幽明之故，類萬物之情者，雖百世不能易也。予嘗竊推易說以觀天下之人，凡其光明正大，疏暢洞達如青天白日，如高山大川，如雷霆之為威，而雨露之為澤，如龍虎之為猛，而麟鳳之為祥，磊磊落落無纖芥可疑者，必君子也。而其依阿淟涊回互隱伏，糾結如蛇蚓，瑣細如蟣蝨，如鬼域狐蠱，如盜賊詛咒，閃倏狡猾，不可方物者，必小人也。,GJTS-XXD,古今圖書集成·學行典,260
知行,又是病根不曾除，得以鄙見觀之，都無許多閒說，只著實依文句玩味，意趣自深，長不須如此，又只是立說取勝也，前與無疑書亦少有，講論曾見之否，敬子諸人卻甚進此，亦無他。只是渠肯聽人說話，依本分循次序，平心看文字，不敢如此走作閑說耳。大率江西人尚氣，不肯隨人後，凡事要自我出，自由自在，故不耐煩。如此逐些理會，須要立箇高論，籠罩將去。譬如讀書不肯從上至下，逐字讀去。只要從東至西一抹橫說。乍看雖似新巧壓得人過，然橫拗粗疏不成義理，全然不是聖賢本來立說之意，則於己分究竟成得何事，只如臨川前後一二公，巨細雖有不同，然原其所出，則同是此一種。見識可以為戒，而不可學也。若見無疑可出此紙，大家評量趁此光陰，未至晚暮之時，做些著實基址，積累將去，只將排比章句，玩索文理底工夫，換了許多杜撰計較，別尋路脈底心力，須是實有用力處。久之，自然心地平夷，見理明徹，庶幾此學，有傳不至虛負平生也。如於雅意尚未有契，可更因書極論，勿遽罷休，乃所望也。,GJTS-XXD,古今圖書集成·學行典,410
孝弟,溫迪罕斡魯補按《金史‧孝友傳》：溫迪罕斡魯補，西北路宋葛斜斯渾猛安人。年十五，居父喪，不飲酒食肉，廬於墓側。母疾，刲股肉療之，疾愈。詔以為護衛。,GJTS-XXD,古今圖書集成·學行典,72
孝弟,母病，百具盡孝。時父七旬，晨夕不離側，起居溫凊，雖溺器必親，三十年如一日。孝聲籍甚，然畏人知。邑令孫欲旌之，叩謝曰：端居孝名置諸昆弟何地。力辭勿上請，孫至交溪，見端率眾祈雨曰：孝子禱必應。夜果大雨。歸告翁曰：廖孝子不可不面。異日，翁執端手於龍湖之湄，注視良久曰：真善人也。因指示二孫曰：汝曹當學。及卒，宮七臺為作《孝子傳》。,GJTS-XXD,古今圖書集成·學行典,162
善惡,周子有主靜之說，學者遂專意靜坐，多流於禪，蓋靜者體動者用，靜者主動者客。故曰：主靜體立而用行也，亦是整理其心，不使紛亂躁，妄然後能制天下之動，但靜之意重於動，非偏於靜也，愚謂靜坐中有箇戒謹，恐懼則本體已立，自不流於空寂，雖靜何害。人之學易差，羅仲素李延平教學者，靜坐中看喜怒哀樂未發以前，氣象此便差，卻既是未發如何看得，只存養便是昔呂與叔蘇季明，求中於喜怒哀樂未發之前，程子非之朱子以為即已，發之際默識其未，發之前者則可愚，謂若求未發之中，看未發氣象，則動靜乖違反致理，勢危急無從容涵泳意味故，古人於靜時，只下箇操存涵養字便是，靜中工夫思慮省察是動上，工夫然動靜二端時節界限甚明，工夫所施各有所當，不可乖亂混雜，所謂動靜不失其時，其道光明，今世又有一等學問，言靜中不可著箇操字。,GJTS-XXD,古今圖書集成·學行典,339
篤行,松年，少知名。文襄臨并州，辟為主簿，累遷通直散騎常侍，副李緯使梁。還，歷位尚書郎中。魏收撰《魏書》成，松年有謗言，文宣怒，禁止之，乃加杖罰。歲餘得免，除臨漳令，遷司馬、別駕、本州大中正。孝昭擢拜給事黃門侍郎。帝每賜坐，與論政事，甚善之。孝昭崩，松年馳驛至鄴都宣遺詔，發言涕泗，迄於宣罷，容色無改，辭吐諧韻。宣訖，號慟自絕於地，百官莫不感慟。還晉陽，兼侍中，護梓宮還鄴。諸舊臣避形跡，無敢盡哀，唯松年哭甚流涕，朝士咸恐。武成雖忿松年然以戀舊情切，亦雅重之。以本官加散騎常侍，食高邑縣侯，參定律令，前後大事多委焉。兼御史中丞。發晉陽之鄴，在道遇疾卒。贈吏部尚書、并州刺史，諡曰平。第三子卲，最知名。,GJTS-XXD,古今圖書集成·學行典,297
權謀,孝宣皇帝之時，霍氏奢靡，茂陵徐先生曰：「霍氏必亡。夫在人之右而奢，亡之道也。孔子曰：『奢則不遜。』夫不遜者必侮上，侮上者，逆之道也。出人之右，人必害之。今霍氏秉權，天下之人疾害之者多矣。夫天下害之而又以逆道行之，不亡何待？」乃上書言霍氏奢靡，陛下即愛之，宜以時抑制，無使至於亡。書三上，輒報：「聞。」其後霍氏果滅。董忠等以其功封。人有為徐先生上書者，曰：「臣聞客有過主人者，見竈直堗，傍有積薪。客謂主人曰：『曲其堗，遠其積薪，不者將有火患。』主人默然不應，居無幾何，家果失火。鄉聚里中人哀而救之，火幸息。於是殺牛置酒，燔髮灼爛者在上行，餘各用功次坐，而反不錄言曲堗者。向使主人聽客之言，不費牛酒，終無火患。今茂陵徐福數上書言霍氏且有變，宜防絕之。向使福說得行，則無裂地出爵之費，而國安平自如。今往事既已，而福獨不得與其功，惟陛下察客徙薪曲堗之策，而使居燔髮灼爛之右。」書奏，上使人賜徐福帛十匹，拜為郎。,CTEXT,說苑 ,401
志道,莊嚴峭重，勵志濂洛關閩之學，以恩選入都授，洛川訓導轉鎮，遠教諭樂道，敦仁諸生企慕之，以為弘農清德再見云。鍵扉慕道，參程朱濂洛，奧旨家雖壁立，不以貧易所學也，其執經問字者，蓋履滿戶外云。,GJTS-XXD,古今圖書集成·學行典,92
篤行,立義塾以教鄉里，子弟，幾百人供給衣糧，四十餘年用是，造就者多至成材。克篤孝友之義，賑恤顛連無告者，不間親疏。歲饑，有倉行旅經其門，有資給喪，有賻而婚嫁，有助人或貸之即如數無吝，見重於當時云。,GJTS-XXD,古今圖書集成·學行典,95
隱逸,得書，知便遠追疏董，超然高蹈，雖朝旨殷勤，而輕棹已遠，供踐莫申，瞻言增慨，善保嘉猷，比致音息，懷人望古，潸悵久之。,CTEXT,藝文類聚 ,57
孝弟,洪武初，避寇來漳，家於龍溪之杏林。兄弟四人，崇爵居次，性純篤，有孝行。父疾，夙夜扶持，奉湯藥，父洩痢必躬滌廁澣衣，歷十餘年，孝敬彌篤。父沒，持喪盡禮，母先卒，時家貧，葬不能備禮，至是啟之重斂，易棺與父同窆。鄉黨咸稱其孝。洪武丁丑進士，事親至孝，以監察御史就養，改姚安府教授。洪武閒，年十歲，隨父出遊，父為虎所攖，孝先急取父，佩刀斫虎腰，虎死父得，生人稱孝童。洪武初，其兄惠養得重罪，當解京即刑。惠生曰：兄承宗祀，弟請代死。遂從械繫之京就死，義士莫不惜之。,GJTS-XXD,古今圖書集成·學行典,227
篤行,孝友天至，幼失怙恃，父事其兄國，事繼母尤極敬順比。國死，奉嫂如其母。有女弟早寡，田撫孤甥篤至歲。大祲，有以偽金易粟者，田輒與之粟而投金於水。入市，見遺金于道，拾而還之。一日，鄰舍火起，逼田居。田具衣冠籲天，須臾風返火滅。後屢災於鄰，田竟不及，人以為厚德之報。,GJTS-XXD,古今圖書集成·學行典,129
下賢,有道之士固驕人主，人主之不肖者亦驕有道之士，日以相驕，奚時相得？若儒、墨之議與齊、荊之服矣。賢主則不然，士雖驕之，而己愈禮之，士安得不歸之？士所歸，天下從之，帝。帝也者，天下之適也；王也者，天下之往也。得道之人，貴為天子而不驕倨，富有天下而不騁夸，卑為布衣而不瘁攝，貧無衣食而不憂懾，狠乎其誠自有也，覺乎其不疑有以也，桀乎其必不渝移也，循乎其與陰陽化也，勿勿乎其心之堅固也，空空乎其不為巧故也，迷乎其志氣之遠也，昏乎其深而不測也，確乎其節之不庳也，就就乎其不肯自是，鵠乎其羞用智慮也，假乎其輕俗誹譽也，以天為法，以德為行，以道為宗，與物變化而無所終窮，精充天地而不竭，神覆宇宙而無望，莫知其始，莫知其終，莫知其門，莫知其端，莫知其源，其大無外，其小無內，此之謂至貴。士有若此者，五帝弗得而友，三王弗得而師，去其帝王之色，則近可得之矣。,CTEXT,呂氏春秋 ,367
孝弟,家貧養親乏甘旨，捐妻簪珥以供。父病，籲天曰：吾身，父身也。願以身代。父舌強不能食，韶愴然曰：吾舌，父舌也。含哺哺之。父病劇，取糞嘗之。父歿，泣血，春秋饗祭，涕泗白首不衰，旌表。性至孝，為諸生時父母歿，廬墓六年。撫按學道俱表其門。,GJTS-XXD,古今圖書集成·學行典,114
篤行,嚴本，字志道，先居崑山之巴城里，既冠受父命僦居江陰邑城北，遂占籍焉。以句讀為童子師，得斗粟尺布躬負歸以養父。喜讀書，取五經諸史之要者丹鉛之，以自取衷，不矜浮華之詞。父沒哀毀治喪，斥佛道教，一本朱子家禮。永樂癸巳詔舉嚴異才，吏部郎何澄薦至京師，拜刑部主事。洪熙初遷大理寺正，時法網密，獄吏文致每以致情故縱，及大不敬為擬，本特爭之曰：國家定律，除叛逆外別無故縱之，文即不敬，所犯殊科，安得一概重比傷聖朝明慎至意。大理卿虞謙深是之，請著為令本，前後皆刑官絕不喜一切苛深，平反冤獄甚眾。居身清峭壁立，然未嘗自廉而污人。曾奉使督辦於太平，僦居僧舍，時所需甚急，民懷金他求，使者誤投本所，笑卻之。即日徙舍，人莫知其故，既事竣，懷金者顯其事，人皆稱為長者。又督辦後期者例罰工作，本不忍急責民，或曰：獨不慮罰工乎。曰：吾已辦之，蓋先寓書其子鬻田為工作費矣。當家食時，周文襄巡撫江南，夜半叩門，本曰：此必故人周恂如也。披衣迎之，促膝深談，良久出，索雞卵啖之盡，其風致簡淡如此。生平鄭衛之音不經耳，靡麗之色不經目，親友聲妓佐酒必毅然起，巫祝禱祀絕不道。著《律疑解略》、《刑統輯義》兩書。,GJTS-XXD,古今圖書集成·學行典,483
聖門諸賢,行而不能遂，恥也；慕善人而不與焉，辱也；弗知而不問焉，固也；說而不能，窮也；喜怒異慮，惑也；不能行而言之，誣也；非其事而居之，矯也；道言而飾其辭，虛也；無益而厚受祿，竊也；好道煩言，亂也；殺人而不戚焉，賊也。人言不善而不違，近於說其言；說其言，殆於以身近之也；殆於以身近之，殆於身之矣。人言善而色葸焉，近於不說其言；不說其言，殆於以身近之也；殆於以身近之，殆於身之矣。故目者，心之浮也；言者，行之指也；作於中，則播於外也。故曰：以其見者占其隱者。故曰：聽其言也，可以知其所好矣。觀說之流，可以知其術也；久而復之，可以知其信矣；觀其所愛親，可以知其人矣。,GJTS-XXD,古今圖書集成·學行典,276
孝友,寶應界首鎮有朱孝子者，以理髮為業。性至孝，其事父母也，晨夕必問安，進食有定則，肴饌果餌必請於父母而始購之。及父母相繼歿，日至墓供奉如生時，風雨無阻。母生時懼雷，每雷雨時輒至墓旁，大呼曰：「兒在此，勿懼也。」同治丙寅，清水潭壩倒，狂流急注，一片汪洋，乃於墓旁立木樁，以繩之一端繫樁，一端束己腰，而呼曰：「兒在此，長伴父母，大水雖來，亦不能沖兒去矣。」水至，距墓前不遠，四面皆壁立，如城然。堤岸救水之官民望見之，大驚異，詢其人，乃咸知為朱孝子也。墓之四周，田約九百餘畝，未遭水害，後收穫極佳。李文忠公奏請為建坊，並以表旌之。然朱習舊業如故。曾文正督兩江時，聞其名，召之至，賜坐，令改業，朱曰：「此為吾祖業，歷代相承，不敢改也。」曾聞其語，稱之為愚忠愚孝。,WIKI,清稗類鈔,325
隱逸,驅馬金張之館，飛蓋許史之廬，習匡鼎之說詩，騁谷雲之雕篆，賓徒波涌，輿輪靡息，當是時也。樂可言哉。然靜思夫君，愀焉軫歎，何則，方鑿圓枘，鉏鋙難從，翔鳥游魚，蹉跎不狎，是以賈生懷琬琰而挫翮，馮子握璵璠而鍛羽，夫誕英逸，獨擅民秀，心貞筠箭，德潤珪璋，信人水鏡，一性之鎔範，而荊南雅曲，高音鮮和，河西名驥，滅沒誰賞，故若先生者，進有三難，退有三樂，竊觀先生，未能鴻翔鸞起，騰霞躋漢，將由囿空桑麻，田無負郭，俛眉翕肩，以斯故爾，今賢弟賓從，抗鱗奮翼，或衣繡江塘，或鳴騶洛渚，連騎方驅，擊鍾乃食，萼跗若是，吾子復何憂哉。唯當纂兩仲之微跡，襲二疏之風流，生與漁父同僖，死葬要離墓側，金石可碎，聲華無寂，斯道坦坦，先生幸其勗與。,CTEXT,藝文類聚 ,306
隱逸,父察，吳征虜將軍。喜少立操行，博學好古。諸葛恢臨郡，屈為功曹。察孝廉，州舉秀才，司徒辟，皆不就。元帝初鎮江左，上疏薦喜。懷帝即位，公車徵拜博士，不就。喜邑人賀循為司空，先達貴顯，每詣喜，信宿忘歸，自云不能測也。太寧中，與臨海任旭俱以博士徵，不就。復下詔曰：夫興化致政，莫尚乎崇道教，明退素也。喪亂以來，儒雅陵夷，每覽子衿之詩，未嘗不慨然。,GJTS-XXD,古今圖書集成·學行典,169
吏治,富鄭公為樞密副使，坐石守道詩。自河北宣諭使還，道除知鄆州，徙青州。讒者不已，人皆為公危懼。會河北大饑，流民轉徙東下者六七十萬人。公皆招納之，勸民出粟，自為區畫，散處境內。屋廬飲食醫藥，纖悉無不備。從者如歸市。有勸公非所以處疑弭謗，禍且不測。公傲然弗顧曰：「吾豈以一身易此六七十萬人之命哉！」卒行之愈力。明年河北二麥大熟，始皆繈負而歸，則公所全活也。於是雖讒公者亦莫不畏服，知不可撓，而疑亦因是浸釋。嘗見其與一所厚書云：「在青州二年，偶能全活得數萬人，勝二十四考中書令遠矣。」（富弼，字彥國，封鄭國公，諡文忠。）,WIKI,宋稗類鈔,255
孝弟,至和中，遊太學，棄歸養母，母卒，水漿不入口者累日，已而卜葬湧泉山，躬鑿石營壙，廬於墓側，號慕不已，有祥雲、甘露之瑞。正華乃安六代孫也，故世稱湧泉大小孝子。儉不畜私財，不置私器，三世不分。異庭無間言，丞相鄭性之嘗大書孝友二字，扁其堂。林羽為之記。,GJTS-XXD,古今圖書集成·學行典,122
厚薄,道非是外事物有箇虛空底，其實道不離乎，物離物則無所為，道且如君臣有義，義底是道，君臣是器，若要看義底道理，須就君臣上看，不成脫了君臣之外，別有所謂義父子有親，親底是道，父子是器，若要看得親底道理，須就父子上看不成脫了父子之外，別有所謂親即夫婦，而夫婦在所別即長幼，而長幼在所序，即朋友而朋友在所信，亦非外夫婦長幼朋友而有所謂別序與信。潛室陳氏曰：一物必有一理，道即器中之理，器既有形，道即因而顯分開不得，先聖欲開悟後學，不奈何指開示人，所以俱言形者見本是一物，若除了此字止言上者謂之道，下者謂之器，卻成二片矣。道卻是當行底理，天下事事物物與自家一身，凡日用常行那件不各有當行底道理，那曾一歇走，離得才離得則物非物，事非事，吾身日用常行者，皆非是矣，故道即路之謂也，之燕之越無非是路才無路，便是荊棘草莽聖人之道，只是眼前當然底，一時走離不得，後學求道，只就此上看，不用窈窈冥冥，探索深遠，如此為道，皆日用而不知者也。西山真氏曰：器者，有形之物也，道者，無形之理也。,GJTS-XXD,古今圖書集成·學行典,431
孝弟,居喪盡哀，賜帛粟有差。其子恭先，字冬筠。孫仁恕，字雨金。胥有孝行，均沐旌異。時，銀青光祿大夫漢陽郡開國公張柬之為讚雄文，深刻炫映楚峴，在今郡治東孝義坊之左。繼烈於火刻文，漫漶巋然獨存者，三分碑之二。其下有井，如坊之名眾，汲以飲，歲遐事殊。環井地隘土崩，而湮汲者病之。時，監郡蠻禿等憫其殘陋，浚而甃之，甘冽如初。余曰：百行首孝，聖如舜武克諧底豫，為孝之大制。禮善繼述，為孝之達。賢如曾閔，恂恂養志人，無閒言下逮。挽車刻木，諸子則皆。孝之傑焉者也。余嘗閱上下古今，數千百年克以孝德名世者，可指數焉。厥惟艱哉。今怦祖父子孫淳孝一門，碑復井完猗歟。,GJTS-XXD,古今圖書集成·學行典,270
篤行,陳應魁，字以兆，好善喜施，力行不倦，如觀音閣遭癸未火劫，魁家於其側目擊閣像灰燼，鬻產鑄像購木連雲，其經，營拮据，寒暑無閒。而濟貧撫孤，賑饑救溺，懿行有不能殫述者一時上憲，咸稱為善士云。,GJTS-XXD,古今圖書集成·學行典,92
孝弟,李凌高，家貧性孝，友父卒事，孀母尤謹，母病思筍時，值嚴冬凌高往覓林中，號泣竟日，見一筍芽寸許深，求得之，治湯進，母疾愈。年八十卒，廬墓三年，履穿肘見竟不櫛沐，鄉人以李孝子稱之。,GJTS-XXD,古今圖書集成·學行典,88
隱逸,書無不窺，人叩之舉傳，疏不遺一言。或歷代史上下數千年，纚纚如貫珠僉。呼曰：翁書廚，宋亡，隱居。教授從遊累八百餘人，有《一瓢稿》行於世。,GJTS-XXD,古今圖書集成·學行典,67
隱逸,曾祖湯，湯子莊，莊子矯，並高尚不仕，逃避徵辟。矯生法賜。少守家業，立屋於廬山頂，喪親後，便不復還家。不食五穀，以獸皮結草為衣，雖鄉親中表，莫得見也。州辟主簿，舉秀才，右參軍，著作佐郎，員外散騎侍郎，並不就。後家人至石室尋求，因復遠徙，違避徵聘，遁跡幽深。尋陽太守鄧文子表曰：奉詔書徵郡民新除著作佐郎南陽翟法賜，補員外散騎侍郎。法賜隱跡廬山，於今四世，栖身幽巖，人罕見者。如當逼以王憲，束以嚴科，馳山獵草，以期禽獲，慮致顛殞，有傷盛化。後卒於巖石之閒，不知年月。,GJTS-XXD,古今圖書集成·學行典,230
剛柔,而憂其瓠落無所容。則夫子猶有蓬之心也夫。惠子謂莊子曰：吾有大樹，人謂之樗。其大本擁腫而不中繩墨，其小枝卷曲而不中規矩。立之塗，匠者不顧。今子之言，大而無用，眾所同去也。莊子曰：子獨不見狸狌乎。卑身而伏，以候敖者；東西跳梁，不避高下；中於機辟，死於網罟。今夫犛牛，其大若垂天之雲。此能為大矣，而不能執鼠。今子有大樹，患其無用，何不樹之於無何有之鄉，廣莫之野，彷徨乎無為其側，逍遙乎寢臥其下。不夭斤斧，物無害者，無所可用，安所困苦哉。《韓子‧外儲說》：齊宣王問：儒者鼓瑟乎。曰：不也。夫瑟，以小弦為大聲，以大弦為小聲，是大小易序，貴賤易位。儒者以為害義故不鼓也。宣王曰：善。仲尼曰：與其使民諂下也，寧使民諂上。《後漢書‧馬援傳》：援三兄況、余、員，並有才能，王莽時皆為二千石。援年十二而孤，少有大志，諸兄奇之。嘗受齊詩，意不能守章句，乃辭況，就邊郡田牧。況曰：汝大才，當晚成。良工不示人以朴,GJTS-XXD,古今圖書集成·學行典,393
隱逸,《晉書‧桓元傳》：元以歷代咸有肥遯之士，而己世獨無，乃徵皇甫謐六世孫希之為著作，并給其資用，皆令讓而不受，號曰高士，時人名為充隱。《赫連勃勃載記》：勃勃歸於長安，徵隱士京兆韋祖思。既至而恭懼過禮，勃勃怒曰：吾以國士徵汝，奈何以非類處吾。汝昔不拜姚興，何獨拜我。我今未死，汝猶不以我為帝王，吾死之後，汝輩弄筆，當置吾何地。《世說》：江湛舉王景元為吏部郎。王與湛書曰：君平有言生有名者，殺我身天爵猶滅名安用吏部郎哉。因與湛告絕足不踰閾，十餘年棲遲環堵之室苔草沒階。《周書‧蕭大圜傳》：大圜，梁簡文帝子也。入魏，封始寧縣公。大圜深信因果，心安閑放。嘗言之曰：拂衣褰裳，無吞舟之漏網；挂冠懸節，慮我志之未從。儻獲展禽之免，有美慈明之進。如蒙北叟之放，實勝濟南之徵。其故何哉。夫閭閻者有優游之美,GJTS-XXD,古今圖書集成·學行典,342
明智,光緒時有汪孟平者，官河南周家口同知，生數女。其季女幼而好道，善文字，不教而能。家固多藏書，女悉發篋，擇其關於道術者讀之。孟平欲為議婚，女知之，曰：「兒再來人也，幸夙因不昧，二十歲後即入山學道，今暫寄於此。必苦相迫者，當委蛻去耳。」孟平以其年幼，姑置之。,WIKI,清稗類鈔,126
量力,子華子居於苓塞趙簡，子將用之，使使者將幣於閭曰：寡大夫乏使，使下臣敬修不腆以勤先生之將命者。子華子反幣再拜以肅使者而進之于庭，又拜而授辭曰：主君之民，某如獲罪戾其敢逃刑，以其弗嗇之故而適抱薪之憂疾，且有閒則我請造于朝，其敢重辱我主君之命。使者曰：寡大夫且有緒言，使下臣敬致諸執事，唯是晉國之寵靈。願與先生共之先生不違勤而貺以行請祿，從者以爵執圭。子華子沒階而進再拜而言曰：主君之民某未有職業于朝也。且有惡疾不堪君之命，弗敢以與聞。再拜而送使者於門，反其室聚帑將行，其弟子族立而疑北宮。子曰：意聞之身修於私名升於公，古今之通誼也。主君國之宗卿也。政所自出以禮交而弗答,GJTS-XXD,古今圖書集成·學行典,282
善惡,動靜有常，剛柔斷矣。動者陽之常，靜者陰之常，臨川吳氏曰：動靜有常以天地之用，言天運轉不已，陽常動也，地填嶷不移，陰常靜也。又夫乾，其靜也專，其動也直，是以大生焉。夫坤，其靜也翕，其動也闢，是以廣生焉。朱子曰：健者乾之性情如剛強底人，便靜時亦有箇立作，做事底意思。故曰：其靜也，專順者坤之，性情如柔順底人，靜時只有箇收斂而已，故曰：其靜也翕。,GJTS-XXD,古今圖書集成·學行典,170
貴因,武王入殷，聞殷有長者。武王往見之，而問殷之所以亡。殷長者對曰：「王欲知之，則請以日中為期。」武王與周公旦明日早要期，則弗得也。武王怪之。周公曰：「吾已知之矣。此君子也，取不能其主，有以其惡告王，不忍為也。若夫期而不當，言而不信，此殷之所以亡也，已以此告王矣。」,CTEXT,呂氏春秋 ,130
隱逸,引注《百法論》、《十二門論》各一卷，注《周易》十卷、《毛詩總集》六卷、《毛詩隱義》十卷、《禮記隱義》二十卷、《禮答問》五十五卷。子撰，亦不仕，廬陵王辟為主簿，不就。,GJTS-XXD,古今圖書集成·學行典,82
孝弟,生七日喪母，鞠於祖母，自幼至孝，繼母有疾，供藥餌忘寢食，祖母與二親，繼卒哀號幾絕負土成墳，廬墓三載，御史旌異之。,GJTS-XXD,古今圖書集成·學行典,56
任道,自拘海島，戚戚嗟嗟，日與死迫；曾不得奏薄伎於從官之內、隸御之閒，窮思畢精，以贖前過。懷痛窮夭，死不閉目。瞻望宸極，魂神飛去。伏惟陛下，天地父母，哀而憐之。憲宗謂宰臣曰：昨得韓愈到潮州表，因思其所諫佛骨事，大是愛我，我豈不知。然愈為人臣，不當言人主事佛乃年促也。我以是惡其容易。上欲復用愈，故先語及，觀宰臣之奏對。而皇甫鎛惡愈狷直，恐其復用，率先對曰：愈終太狂疏，且可量移一郡。乃授袁州刺史。初，愈至潮陽，既視事，詢吏民疾苦，皆曰：郡西湫水有鱷魚，卵而化，長數丈，食民畜產將盡，以是民貧。,GJTS-XXD,古今圖書集成·學行典,243
箴規,蔣勵堂相國攸銛歷任封圻最久，待屬吏恩威並用，舉劾公明，尤善訪察細事。任川督時，有大挑令數員，需次無事，輒聚為葉子戲，客過訪之，恆拒不見。一日值常參，各員晉謁畢，相國獨留諸人令少待，笑語曰：「諸君無案牘勞，以葉子偶爾坐遣，未嘗不可。然頻頻為之，則傷財失業，作無益害有益，且因此疏慢朋友，來輒拒之，似更不可。諸君行將握篆，與其為無益有損之事，曷不先將律行留心觀覽乎？今與諸君約，俟一二月後余將問焉，能對者方委以民社，否則未敢以地方公事漫為嘗試也，諸君以不佞之言為然否？」皆面如土，唯唯而退，自此不敢再作葉子戲矣。兩月後謁見，擇一二端以問，能對者即委缺以去，其茫然者，又諭之曰：「必能詳舉數條，方予委署，否則終身不用也。」自此咸講求例案，無敢嬉於博。,WIKI,清稗類鈔,322
善惡,至靜之時，但有能知能覺者，而無所知所覺之事，此於易卦為純，坤不為無陽之象，若論復卦，則須以有所知覺者，當之不得合為一說矣。故康節亦云一陽初動處，萬物未生時，此至微至妙處，須虛心靜慮，方始見得。,GJTS-XXD,古今圖書集成·學行典,96
豪曠,鄧州花蠟燭名著天下，雖京師不能造。相傳是寇萊公燭法。公嘗知鄧州，而早貴事豪侈。每飲賓席，常闔扉輟驂以留之。尤好夜宴劇飲，未嘗點油。雖溷軒馬廄，亦燒燭達旦。每罷官去後，人至官舍，見廁溷間燭淚凝地，往往成堆。杜祁公為人清儉。在官未嘗燃官燭，油燈一炷，熒熒然欲滅。與客相對，清談而已。二公皆名臣，而奢儉不同如此。然祁公壽考終吉，而萊公晚有南遷之禍，遂歿不返。雖其不幸，亦可以為戒也。,WIKI,宋稗類鈔,188
孝弟,體貌凝重，隆師學問，晝夜自力。慶元二年，登進士，第判通州，民苦旱，大有相地勢鑿五狼山石麓，引江入河以溉之。自是歲以大稔而商舶亦竟達城下，為通州無窮之利。攝郡事吏持案白事例，錢合自支送大有，判曰：有例可送，無法可支。悉卻之入朝，主管官誥院改太常寺主簿，遷博士卒於官，大有與弟大同極相友愛，內外數百指，猶同堂共食無閒言。寧宗為大書怡怡堂三字，以旌之子自勉，以大有恩任州縣，歷班行授江陰軍，不赴，自道以叔父大同恩為常寧丞，孫興宗由鄉薦知縣。登慶元第，醇篤有操行，居父母喪，六年蔬食，郡守楊簡旌異。登嘉定第，以親老乞終養，及親沒，廬墓三年。遂無宦情，百口共爨者四世，建同心堂。事父母至孝。嘉定戊寅，知州鄭之悌名其里曰：孝養。,GJTS-XXD,古今圖書集成·學行典,308
婚姻,休寧吳某在京都布店作夥，積數十金，謀歸娶婦。賃一騾車出彰義門，宿飯店，遇一少年，意甚皇遽，問將何往，吳以實對。夜半，少年逕至榻前，密語曰：「我實女也，為和坤妾，籍沒時，乘間逸出，攜珠寶甚多，願從君偕老。」出兩囊示之，皆瓌寶也。吳喜出望外，遂與偕歸。中途慮事洩，仍男裝，抵家，始易服焉。自此頓成巨富。婦後生一子，六十餘而卒。潘文恭公世恩有女五，歸一姓，汪學源、汪嘉森、汪楏、汪嘉梓、汪德英，皆其婿也。,WIKI,清稗類鈔,199
忠藎,亟命所部突圍而出。及半道，為捻所逼，單騎折回，部下不知也。王知不能脫，乃下騎，趺坐草間。捻中一頑童見之，異其狀，更見其佩帶各物均罕睹，即索其翠玉搬指、荷包等件，王一一擲與。頑童走示他人，眾亦為異，集視之，王不言不動，與語，亦不答。有測其必非常人者，舉槍刺之，立斃，亦不知其為王也。其部下突圍後，不得王之所在，正事搜訪，而其騎獨歸，乃始知有變矣。,WIKI,清稗類鈔,172
篤行,性慷慨好義，任武進丞轉，廣德州判。任滿回籍，山寇竊發闔，邑不寧。時捐產募兵禦之。後為寇所獲，夫婦俱遇害。,GJTS-XXD,古今圖書集成·學行典,52
心意,志不立天下無可成之事，雖百工技藝未有不本於志者，今學者曠廢隳惰，玩歲愒時而百無所成，皆繇於志之未立耳。故立志而聖則聖矣，立志而賢則賢矣。志不立如無舵之舟，無銜之馬，漂蕩奔逸，終亦何所底乎。昔人有言：使為善而父母怒之，兄弟怨之，宗族鄉黨賤惡之，如此而不為善可也。為善則父母愛之，兄弟悅之，宗族鄉黨敬信之，何苦而不為善為君子。使為惡而父母愛之，兄弟悅之，宗族鄉黨敬信之，如此而為惡可也。為惡則父母怒之，兄弟怨之，宗族鄉黨賤惡之，何苦而必為惡為小人。諸生念此，亦可以知所立志矣。,GJTS-XXD,古今圖書集成·學行典,236
順民,文王處歧事紂，冤侮雅遜，朝夕必時，上貢必適，祭祀必敬。紂喜，命文王稱西伯，賜之千里之地。文王載拜稽首而辭曰：「願為民請炮烙之刑。」文王非惡千里之地，以為民請炮烙之刑，必欲得民心也。得民心則賢於千里之地，故曰文王智矣。,CTEXT,呂氏春秋 ,108
孝弟,性至孝，七歲而孤，隱居養母，屢辟不就。居喪哀毀幾絕，結廬墓側，昕夕哭，臨蔬水衰麻，涉寒暑不易也。居小阜特起，宛類釣臺，終喪之。後旦暮登躋遙望隔浦松楸，向墓號痛，表其臺曰：孤苦望思，又號：思臺。鄰有陳氏、戴氏子不孝，聞兼之風而化焉，所著有思臺集行于世。甫一歲，生母聶氏見逐于嫡。既長，始覺。遍訪乞食至宣城，得遇歸，侍養終老。,GJTS-XXD,古今圖書集成·學行典,161
篤行,性敦，龐志修潔。與剡人商舜華善，舜華遊西州，以銀一緘寄元家。歲餘舜華客死，元弔於其家，因以金還其子，其子初無知者。,GJTS-XXD,古今圖書集成·學行典,57
兵守,四戰之國，貴守戰；負海之國，貴攻戰。四戰之國，好舉興兵，以距四鄰者，國危。四鄰之國一興事，而己四興軍，故曰國危。四戰之國，不能以萬室之邑舍鉅萬之軍者，其國危。故曰：四戰之國，務在守戰。,CTEXT,商君書 ,92
益證,使我介然有知，行於大道。介，大也。老子疾時王不行大道，故設此言。使我介然有知於政事，我則行於大道，躬行無為之化。唯施是畏。唯，獨也。獨畏有所施為，恐失道意。欲賞善，恐偽善生；欲信忠恐詐忠起。大道甚夷，而民好徑。夷，平易也。徑，邪、不平正也。大道甚平易，而民好從邪徑也。朝甚除，高台榭，宮室修。田甚蕪，農事廢，不耕治。倉甚虛，五穀傷害，國無儲也。服文綵，好飾偽，貴外華。帶利劍，尚剛強，武且奢。厭飲食，財貨有餘，多嗜欲，無足時。是謂盜誇。百姓而君有餘者，是由劫盜以為服飾，持行誇人，不知身死家破，親戚並隨也。非道哉。人君所行如是，此非道也。復言也哉者，痛傷之辭。,CTEXT,老子河上公章句 ,280
文學,中朝時，有懷道之流，有詣王夷甫咨疑者。值王昨已語多，小極，不復相酬答，乃謂客曰：「身今少惡，裴逸民亦近在此，君可往問。」裴成公作崇有論，時人攻難之，莫能折。唯王夷甫來，如小屈。時人即以王理難裴，理還復申。,CTEXT,世說新語 ,102
聖門諸賢,年三十未有子，欲出其妻。商瞿謂曰：子未也，昔吾年三十八無子，吾母為吾更取室，夫子使吾之齊，母欲請留吾，孔子曰：無憂也，瞿過四十，當有五丈夫子。今果然，吾恐子自晚生耳，未必妻之過。從之，二年而有子。按《史記‧仲尼弟子列傳》：梁鱣，少孔子二十九歲。按《闕里志》：梁鱣，唐贈魯伯，宋封文登侯。,GJTS-XXD,古今圖書集成·學行典,143
孝弟,南齊書子曰：父子之道，天性也，君臣之義也。人之含孝稟義，天生所同，淳薄因心，非俟學至。遲遇為用，不謝始庶之法；驕慢之性，多慚水菽之享。夫色養盡力，行義致身，甘心壟畝，不求聞達，斯即孟氏三樂之辭，仲由負米之歎也。通乎神明，理緣感召。情澆世薄，方表孝慈。故非內德者所以寄心，懷仁者所以標物矣。埋名韞節，鮮或昭著，紀夫事行，以列於篇。,GJTS-XXD,古今圖書集成·學行典,164
知行,人之一身，應事接物無非義理之所在，人雖不能盡知，然其大端宜亦無不聞者，要在力行其所已，知而勉求其所，未至則自近及遠，由粗及精，循循有序，而日有可見之效矣。,GJTS-XXD,古今圖書集成·學行典,77
孝弟,則往往信俗巫冢。師之說為其身謀，或父子異處，或兄弟殊遷，使其魂魄不相接，形氣不相依，與黜罰其親何異乎。而猶以儒稱於人，不亦妄矣乎。若先生父子者，可謂無愧於孔子。傳不云乎，慎終追遠民德歸厚矣。慎終之事，玉既能行之，苟欲追遠，則豈不在後之人哉。玉之子與衍之子，從父兄弟也；至於孫，則為從祖兄弟矣。愈遠而至於曾元。至於來昆，又至於數十世。分益盡愛敬之，心得無少衰乎。幸有人焉能相率，而拜於墓下。會於斯庵之中指之曰：某某墓之子也，某墓之孫也，出於某墓者也，某墓又出於先生者也。吾數十百人其初，數十人耳，數十人其初，數人耳數人之先先生，一人耳。一人之身，何為而不親睦乎。聞斯言，也有不涕泣而下拜者，非人也。孝友之心其能自已乎。其有弗追，遠而返始者乎。斯豈先生之志乎，其可以示後人。玉泣曰：是先君命玉之志也，請書之。,GJTS-XXD,古今圖書集成·學行典,352
異數,國朝引試率在八月中。韓魏公當國日，二蘇將就試，黃門忽臥病。魏公知而奏曰：「今歲制科之士，惟蘇軾、蘇轍最有聲望。今聞轍偶病未可試。如此人兄弟中一人不得就試，甚非眾望。須展限以待之。」上許之。黃門病中，魏公數使人間訊。既聞安全方引試。比常例展二十日。自後試科並在九月。呂微仲不知其故，因問制科何以至秋末？東坡乃為呂言之。呂曰：「韓忠獻之賢如此哉！」,WIKI,宋稗類鈔,172
孝弟,張彥哲，妻羅氏。崇禎閒寇至，懼母不免，率妻負母閒行，不意猝遇賊，賊愛其壯，欲脅以從，哲堅，負母不隨。賊怒殺之，羅氏死焉。此亦孝節之錚錚者。崇禎閒寇焚掠經其村，呈急救父難，手刃數賊，被執不屈，仍奮刃喊擊，遂遇害。縣申請，上臺旌其孝義焉。,GJTS-XXD,古今圖書集成·學行典,117
聖門諸賢,自拔行閒，榮名甚光，在史靄靄，歷久彌芳。公祖句茲惟彼子之，錫伯期思，與賢並進，得聖而師，彬彬雅道，翼翼令儀，欽彼哲人，廟食永垂。狄黑仰止狄，抱負淵通，游泳德化，揚厲素風，偉哉既異，持教乃隆，厥志茂焉，毖祀無窮。奚容蒧雍容子，已望堂室，幼則有造，成則有述，文采日化，儒效力弼，永觀厥成，德音秩秩。冉季東平子產，姓著盛時，奉師于塾，講道之微，答問甚敏，淵妙以思，升降陛廉，尚想英姿。秦冉彭衙高士，經籍是親，贊成德藝，協于彝倫，底績聖道，期肖素臣，優哉游哉，學以致身。梁鱣室家壯年，無子則逐，見於信史，全齊之俗，原本厥初，師言可復，以學則知，揆之宜篤。樂欬樂氏子聲，錫爵昌平，信道之篤，見善乃明，引領高節，載惟思誠，先賢聿集，出為時英。李清顏氏之門，國之紀。自匪通儒，莫列諸子。行茂寰中，名參闕里。惟帝尚賢，俾頌其美。王旦賢哉子淵，惟仁是好。如愚屢空，鄰幾睹奧。用舍行藏，與聖同道。封岱丁辰，益茲榮號。,GJTS-XXD,古今圖書集成·學行典,398
剛柔,則舉足蹴其體，天下莫能非也。是故忠之所在，禮不足以難之也。孝子之事親，和顏卑體，奉帶運履，至其溺也，則捽其髮而拯；非敢驕侮，以救其死也。故溺則捽父，祝則名君，勢不得不然也。此權之所設也。故孔子曰：可與共學矣，而未可與適道也；可與適道，未可與立也；可與立，未可與權。權者，聖人之所獨見也。故忤而後合者，謂之知權；合而後舛者，謂之不知權；不知權者，善反醜矣。故禮者，實之華而偽之文也，方於卒迫窮遽之中也，則無所用矣。是故聖人以文交於世，而以實從事於宜，不結於一跡之塗，凝滯而不化。是故敗事少而成事多，號令行於天下，而莫之能非矣。,GJTS-XXD,古今圖書集成·學行典,262
孝弟,楊時雍，胥山四都民，父病瞽，母馬氏形影相依，家貧不能娶，出贅。念父母莫為省視，棄歸以筆札代耕，力修菽水。母病篤，雍籲天哀號，割股飼母，得少延。母卒，雍茹素修浮屠術以報罔極。庠序公舉，有司獎其門。,GJTS-XXD,古今圖書集成·學行典,97
性,論萬物之一原則，理同而氣異，觀萬物之異體，則氣猶相近，而理絕不同，或問理同，而氣異，此一句是說分付與萬物之初，以其天命流行，只是一般，故理同以其二五之氣，有清濁純駁。故氣異下句是就萬物已得之後說，以其雖有清濁之不同，而同此二五之氣。故氣相近以其昏明開塞之甚遠。故理絕不同中庸是論其方付之初集註，是看其已得之後。,GJTS-XXD,古今圖書集成·學行典,155
婚姻,越一年，鴻有金陵之遊，紅獨坐小樓，感念成疾，遂殞。迨鴻歸，大哭，忽見牀頭玉佩間懸一緘，拆之，有《蝶戀花》詞及七言絕句一百首，病中憶遠之作也。鴻賦哀詞酬而祭之。後過紅橋，一慟而絕。,WIKI,清稗類鈔,89
篤行,登進士授戶部主事。榷關滸墅，有餘稅三千金，疏上之于朝賜，褒獎予誥家居。值流寇破盱眙，泗城戒嚴。乃輸錢犒士，竭力守城。捐金修外堤及香花門樓，又力請諸上臺蠲馬，價減鹽引，泗累得甦，鄉人感其德。所著有《四書心印》、《葩經心印》、《地部全集》等書。,GJTS-XXD,古今圖書集成·學行典,120
志道,當唐之季，其先自天台來徙。宋南渡後，以進士科發身者十人，持節分符，先後相望。曾祖栗，欽州司法參軍，脫略豪雋，輕貲急施，人以鄭莊稱之。祖巖，起嘉定甲戌進士，知福州閩縣事，卓行危論，奇文瑰句，端平、嘉定閒，士大夫皆自以為不可及。其在江西幕府，平贛州之難於指顧之頃，全活數十萬人。父居仁，淳祐丁未進士，知台州軍州事，文辭政事，亦絕出於四方。至長孺，其學益大振，《九經》、諸史，下逮百氏，名、墨、縱橫，旁行敷落，律令章程,GJTS-XXD,古今圖書集成·學行典,206
任道,鉅夫請置澄所著書於國子監以資學者朝廷命有司即其家錄上元貞初游龍興按察司經歷郝文迎至郡學日聽講論錄其問答凡數千言行省掾元明善以文學自負嘗問澄《易》、《詩》、《書》、《春秋》奧義歎曰與吳先生言如探淵海遂執子弟禮終其身左丞董士選延之於家親執饋食曰吳先生天下士也既入朝薦澄有道擢應奉翰林文字。有司敦勸久之，乃至，而代者已到官，澄即日南歸。未幾，除江西儒學副提舉，居三月，以疾去官。至大元年，召為國子監丞。先是，許文正公衡為祭酒，始以朱子小學等書授弟子，久之漸失其舊。,GJTS-XXD,古今圖書集成·學行典,229
讀書,總作一處，易曉，宜先看。論語卻實，但言語散見，初看亦難。孟子有感激興發人心處。中庸亦難讀，看三書後，方宜讀之。初學固是要看大學論孟。若讀得大學一書透徹，其他書都不費力，觸處便是。看孟子，與論語不同，論語要冷看，孟子要熟讀。論語逐文逐意各是一義，故用子細靜觀。孟子成大段，首尾通貫，熟讀文義自見，不可逐一句一字上理會也。講習孔孟書。孔孟往矣，口不能言。須以此心比孔孟之心，將孔孟心作自己心。要須自家說時，孔孟點頭道是，方得。不可謂孔孟不會說話，一向任己見說將去。人自有合讀底書，如大學語孟中庸等書，豈可不讀。讀此四書，便知人之所以不可不學底道理，與其為學之次序，然後更看詩書禮樂。某纔見人說看易，便知他錯了，未嘗識那為學之序。易中說理，是豫先說下未曾有底事，故乍看甚難。不若大學中庸有箇準則，讀著便令人識蹊徑。詩又能興起人意思,GJTS-XXD,古今圖書集成·學行典,362
詞品,政和中，中貴人使越州，得詞於古碑陰。錄進禦，命大晟府填腔。因詞中語，賜名《魚游春水》。云：「秦樓東風裏，燕子還來尋舊壘。餘寒猶褪，紅日薄侵羅綺。嫩草方抽碧玉茵，媚柳輕窣黃金縷。鶯囀上林，魚游春水。幾回欄幹遍倚，又是一番新桃李。佳人應怪歸遲，梅妝淚洗。風簫聲絕無孤雁，望斷清波沉雙鯉。雲山萬重，寸心千里。」,WIKI,宋稗類鈔,152
知行,陳淳道之浩浩，何處下手，聖門用功，節目其大要，亦不過曰：致知力行而已。致者推之而至，其極之謂，致其知者，所以明萬理於一心，而使之無所疑也，力者勉焉。而不敢怠之，謂力其行者，所以復萬善於一己，而使之無不備也，知不致則真是真非無以辨。其行將何所適，從必有錯認人，欲作天理，而不自覺者也，行不力則雖精義，入神亦徒為空言，而盛德至善，竟何有於我哉。,GJTS-XXD,古今圖書集成·學行典,170
文學,庾子嵩作意賦成，從子文康見，問曰：「若有意邪？非賦之所盡；若無意邪？復何所賦？」答曰：「正在有意無意之間。」郭景純詩云：「林無靜樹，川無停流。」阮孚云：「泓崢蕭瑟，實不可言。每讀此文，輒覺神超形越。」,CTEXT,世說新語 ,100
任道,安國言：昨因繳奏，偏觸權貴，今陛下將建中興，而政事弛張，人才升黜，尚未合宜，臣若一一行其職守，必以妄發，干犯典刑。黃潛善諷給事中康執權論其託疾，罷之。三年，樞密張浚薦安國可大用，再除給事中。賜其子起居郎寅手札，令以上意催促。既次池州，聞駕幸吳、越，引疾還。紹興元年，除中書舍人兼侍講，遣使趣召，安國以《時政論》二十一篇先獻之。論入，復除給事中。二年七月入對，高宗曰：聞卿大名，渴於相見，何為累詔不至。安國辭謝，乞以所進二十一篇者施行。其論之目，曰《定計》、《建都》、《設險》、《制國》、《卹民》、《立政》、《覈實》、《尚志》、《正心》、《養氣》、《宏度》、《寬隱》。,GJTS-XXD,古今圖書集成·學行典,283
儷語,鄧安惠自翰苑出守成都，謝表云：「捫參曆井，方知蜀道之難，就日望雲，已覺長安之遠。」又嘗有啟云：「三山已到，輒為風引而還；九闕神遊，不覺夢驚而失。」前輩風流文采蘊藉如此。,WIKI,宋稗類鈔,84
豪侈,承平時，蘇州虎邱之繁華甲全國，酒樓歌榭，畫舫燈船，留連其中以破家者不可勝計。尤盛者，競渡之戲，粉黛雜遝，笙歌敖曹，踰月不止，浮薄子弟及富商市賈皆趨之若狂。,WIKI,清稗類鈔,77
貴德,聖人之於天下百姓也，其猶赤子乎！饑者則食之，寒者則衣之；將之養之，育之長之；惟恐其不至於大也。《詩》曰：「蔽芾甘棠，勿剪勿伐，召伯所茇。」傳曰：自陝以東者周公主之，自陜以西者召公主之。召公述職當桑蠶之時，不欲變民事，故不入邑中，舍于甘棠之下而聽斷焉，陜間之人皆得其所。是故後世思而歌誄之，善之，故言之；言之不足，故嗟嘆之；嗟嘆之不足，故歌詠之。夫詩思然後積，積然後滿，滿然後發，發由其道而致其位焉；百姓嘆其美而致其敬，甘棠之不伐也，政教惡乎不行！孔子曰：「吾於甘棠，見宗廟之敬也。」甚尊其人，必敬其位，順安萬物，古聖之道幾哉！,CTEXT,說苑 ,263
孝弟,言畢而歔欷，上為之改容。及大舉伐陳，頒自請行，率徒數百人，從韓擒先鋒夜濟。力戰被傷，恐不堪復鬥，悲感嗚咽。夜中因睡，夢有人授藥，比寤而瘡不痛，時人以為孝感。及陳滅，頒密召父時士卒，得千餘人，對之涕泣。其閒將士或問頒曰：郎君來破陳國，滅其社稷，讎恥已雪，而悲哀不止者，將為霸先早死，不得手刃之邪。請發其丘壟，斲櫬焚骨，亦可申孝心矣。,GJTS-XXD,古今圖書集成·學行典,165
孝弟,趙狗，幼有至性，年五六歲時，得甘美之物，未嘗，敢獨食，必先以哺父，出輒待還而後食，過時不還，則倚門啼，以候父至，數年父沒，狗思慕羸悴，不異成人，哭泣哀號，居於塚側，鄉里嗟稱，名聞流著，漢安帝時，官至侍中。,GJTS-XXD,古今圖書集成·學行典,102
正直,彭剛直巡閱長江，至某處釐卡，主之者監司也，司巡多不法，行旅寒心。一日，彭駕小舟至，命兵詣局，請驗行，司事不應。逾時又請，則哂曰：「汝心躁耶？奈我不樂驗何！」兵覆命，彭大怒，趨至，厲聲曰：「請驗，所以遵功令也。今有意羈我，豈空舡亦索賄耶？」司事亦怒曰：「便羈汝，敢控我？」彭曰：「吾不控汝，直殺汝耳。」頤少動，兵遽擁至河干，殺之。觀者失色，趨告監司。監司急出，見彭，大驚，長跪請罪。彭怒色訶責，良久乃去。自此沿途局卡司巡，淫威稍減，恆惴惴相戒，不敢如前之傲狠，水面為之肅然。,WIKI,清稗類鈔,236
思務,夫長於變者，不可窮以詐。通於道者，不可驚以怪。審於辭者，不可惑以言。遠於義者，不可動以。是以君子廣思而博聽，進退循法，動作合度，聞見欲眾而采擇欲謹，學問欲欲敦，見邪乃知其直，觀花乃知其實，目不淫炫燿之色，耳不亂阿，之以晉、楚之富而志不回，談之以喬、松之壽而行不易，然後能一其道而定其操，功。,CTEXT,新語 ,145
孝弟,侯弘基昔之延陵有季子，體父推愛卑其躬，以讓為孝固已難，仲尼表墓何尊崇。今之延陵有仲子，救父及兄陽九窮。以爭為孝更罕匹，當道旌閭振高風。英年恬熙三樂堂，過庭詩禮何翱翔。夜深朗朗讀不徹，雙親暗喜資顯揚。一朝母氏報折足，徬徨嘗藥無可訴醫。紿人肉能息潰，刲臠潛禱天為顧。自此依依安處，常說起孝名不欲當，豈知變故來意外，甘之如飴奚復懼。漢溪慘澹憑弔情，青燈風柳聲如雨。,GJTS-XXD,古今圖書集成·學行典,179
篤行,初從趙汸游，造詣迥出儔輩，汸奇之。後抵南雍，納交四方士，聞見日廣，議論亹亹，時有十才子之稱，顯德與焉。念父老在堂，遂無意功名，居鄉仗義。嘗歲饑，出粟賑貧，有活甚眾。有張姓者無辜繫獄，鬻子求脫，顯德與之錢而還其子。父疾，躬侍湯藥，衣不解帶者七月。及沒，哀毀踰禮，郡邑廉其行。薦於朝欲官之，力辭不就。乃築室西山，與遠近學者講習其中，人稱為節孝先生。,GJTS-XXD,古今圖書集成·學行典,172
性,人至為穿窬盜賊心非氣質之美矣。吾恐乍見孺子入井其惻隱尚相近焉。不受呼蹴，其羞惡尚相近焉。不然胡為加之以惡名即艴然不悅也。特習日遠而廉恥日喪以至梏亡之殆盡耳。後之儒者乃不從心之生機以認性，反指習之漸漬為氣質而使人皆藉口於善惡相近之性也。耶或曰性善一而已矣，而有不齊焉。曰：天地化生，游氣紛擾，參差萬殊故人之所稟清濁厚薄亦因以異是不齊者氣質也，非氣質之性也。善乎，陽明先生曰：氣質猶器也。性猶水也。有得一缸者，有得一桶者，有得一甕者。局於氣也。氣質有清濁厚薄強弱之不同，性則一也能擴而充之，器不能拘矣。信斯言也，氣質萬有不齊，性則一也。水不因器之拘而變其潤下之性，人性豈因氣質之拘而變其本然之善哉。是氣也，質也，性也，分言之可也。兼言之可也。謂氣質天性可也，謂為氣質之性則非矣。謂人當養性以變化其氣質可也，謂變化氣質之性以存天地理義之性則非矣。天命之謂性，性本善也。率性之謂道順乎。性善之自然也，自性有天地氣質之分，而人不信乎。天命至善之本體矣，自善反氣質之性以存天地之性之說興而人不信乎。率性之功矣。,GJTS-XXD,古今圖書集成·學行典,449
隱逸,少有雅操，閑居樂道，不修世事。性好學，以博士徵，不就。刺史劉弘薦朝為零陵太守，主者以非選例，不聽。尚書郎胡濟奏曰：臣以為當今資喪亂之餘運，承百王之遺弊，進趨者乘國故以僥倖，守道者懷蘊以終身，故令敦褒之化虧，退讓之風薄。按朝游心物外，不屑時務，守靜衡門，志道日新，年過耳順而所尚無虧，誠江南之奇才，丘園之逸老也。不加飾進，何以勸善。且白衣為郡，前漢有舊，宜聽光顯，以獎風尚。奏可，而朝不就，終於家。,GJTS-XXD,古今圖書集成·學行典,198
孝弟,德祐閒，元兵壓境，奉母逃，元兵追殺其母，號泣曰：吾義當死，國苟且竊旦夕，生者母在則然耳今若此。負土葬其母，畢遂雉經於墓石。,GJTS-XXD,古今圖書集成·學行典,61
弱民,法有，民安其次；主變，事能得齊；國守安，主操權利。故主貴多變，國貴少變。利出一孔，則國多物；出十孔，則國少物。守一者治，守十者亂。治則強，亂則弱，強則物來，弱則物去。故國致物者強，去物者弱。,CTEXT,商君書 ,95
喪祭,寧古塔人家有喪事，將斂，其夕戚友咸集，曰守夜，終夜不睡，主人待以盛饌，殮後方散。七七內必殯，火化而葬。棺蓋尖，無底，中置麻骨蘆柴，有被褥。父母之喪，一年而除，不薙髮。,WIKI,清稗類鈔,83
政事,賈充初定律令，與羊祜共咨太傅鄭沖。沖曰：「皋陶嚴明之旨，非僕闇懦所探。」羊曰：「上意欲令小加弘潤。」沖乃粗下意。,CTEXT,世說新語 ,56
技勇,思州千總周振國膂力過人，能負五百斤之物。脅有六骨。嘗遇虎，張口欲噬，周以兩手力開其頤頷使不得合，乃令兵卒猛戳其臀孔而斃，背負以歸，且行且歌，略不喘息也。,WIKI,清稗類鈔,76
孝友,訓導楊澤清宣講至梅里，嘗造廬訪之。市有不孝子某，楊召之至裕明家，強裕明上坐，令某長跪受貢，某卒改行。,WIKI,清稗類鈔,50
行論,齊攻宋，燕王使張魁將燕兵以從焉，齊王殺之。燕王聞之，泣數行而下，召有司而告之曰：「余興事而齊殺我使，請令舉兵以攻齊也。」使受命矣。凡繇進見，爭之曰：「賢主故願為臣。今王非賢主也，願辭不為臣。」昭王曰：「是何也？」對曰：「松下亂，先君以不安、棄群臣也。王苦痛之而事齊者，力不足也。今魁死而王攻齊，是視魁而賢於先君。」主曰：「諾。」「請王止兵。」王曰：「然則若何？」凡繇對曰：「請王縞素辟舍於郊，遣使於齊，客而謝焉，曰：『此盡寡人之罪也。大王賢主也，豈盡殺諸侯之使者哉？然而燕之使者獨死，此弊邑之擇人不謹也。願得變更請罪。』」使者行至齊。齊王方大飲，左右官實，御者甚眾，因令使者進報。使者報言燕王之甚恐懼而請罪也，畢，又復之，以矜左右官實。因乃發小使以反令燕王復舍。此濟上之所以敗，齊國以虛也。七十城，微田單固幾不反。湣王以大齊驕而殘，田單以即墨城而立功。《詩》曰：「將欲毀之，必重累之；將欲踣之，必高舉之」，其此之謂乎？累矣而不毀，舉矣而不踣，其唯有道者乎！,CTEXT,呂氏春秋 ,428
技勇,舉以問之。且云外間人議論，謂此解失真已久，今無傳者，此語是否。師倘見告，必審聽之，毋多問以啟其疑。」鄧如言，張醉中侈口答之，鄧以告少年，少年稱謝再三。明日晨起，少年忽失所在，以告張，張頓足曰：「果然，吾所度不謬。」急使視廄中，騾亡矣。張召鄧責曰：「昨何故為盜偵？」鄧謝實不知。張曰：「我故疑之，欲徐觀其變，不意乃為鼠輩先覺。此人必曾為綿張家手法所困者。彼審知此技惟俞家能破之，而學之不全，故展轉竊取，其情尚可原。惟竊騾以往，有意相陷，則殊可恨。然吾亦度其必為此也。」亟命鄧速詣州控追，諸弟子以騾行疾，慮不相及，張敦迫曰：「速往速往，不爾，將有禍。」鄧如言行。越日，無消息，張又倩人詣官，請為追比，眾聞之，皆笑張以鏢師而遇盜，猶不自閟而張之也。,WIKI,清稗類鈔,321
篤行,性孝友，喜賓客，好施與。至順初浙西大水，朝廷募能賑五百石以上者爵有差，夢賢出粟二千餘石而不受爵，詔旌為：義士之門。至元中薦授襄陽，營田提舉建康財賦，夢賢以父母俱喪，伯兄又多疾，即棄官歸。置義莊建義塾以教養鄉人，事兄如父，兄歿撫其孤如子。闔門二百口未嘗有間言。子元澤字吉父，性孝而好義，初夢賢營義塾未竟而卒，元澤感慨流涕，乃建清忠書院，出贍田一千一百畝，資師弟子及祠祭之費。初為丞相舍人，累遷江浙財賦副總管，以母老棄官歸養。鐵崖楊維楨亟稱之，後以朝列大夫，彰德路總管府同知致仕。,GJTS-XXD,古今圖書集成·學行典,238
孝弟,尋署法曹外兵參軍，兼丹陽詔獄正。梁武帝於城西置士林館，荔乃製碑，奏上，帝命勒之於館，仍用荔為士林學士。尋為司文郎，遷通直散騎侍郎，兼中書舍人。荔性沈密，少言論，凡所獻替，莫有見其際者，故不列於後焉。時荔第二弟寄寓於閩中，依陳寶應，荔每言之輒流涕。文帝哀而謂曰：我亦有弟在遠，此情甚切，他人豈知。乃敕寶應求寄，寶應終不遣。荔因以感疾，帝數往臨視。令荔將家口入省，荔以禁中非私居之所，乞停城外，文帝不許，乃令住於蘭臺，乘輿再三臨問，手敕中使，相望於道。,GJTS-XXD,古今圖書集成·學行典,224
隱逸,生而靜，不妄笑語，長從從父胡安國學。平居危坐植立，時然後言，雖倉卒無疾言遽色，人犯之未嘗校。紹興中以鄉貢入太學。會伊、洛學有禁，憲獨陰與劉勉之誦習其說。既而學《易》於譙定，久未有得，定曰：心為物漬，故不能有見，惟學乃可明耳。憲喟然歎曰：所謂學者，非克己工夫耶。自是一意下學，不求人知。一旦，揖諸生歸故山，力田賣藥，以奉其親。安國稱其有隱君子之操。從遊者日眾，號籍溪先生,GJTS-XXD,古今圖書集成·學行典,184
審幾,臣若水通曰：幾者善惡之端，而吉凶之判也，故君子一念而善焉，知吉之所由生也，一念而不善焉，知凶之所由生也，一念而正焉，知善之所由生也，一念而邪焉，知惡之所由生也，所以考其正不正者，於心取之而已，辨之不可不早也。記曰：戒慎乎其所不睹，恐懼乎其所不聞，蓋言謹也。噫非天下之大智，其孰能與於此。周惇頤曰：幾善惡。臣若水通曰：幾者動之微也，動之微何以有善惡也，人之心虛明中正此其本體，非有善惡以為對者也，一念之動而正焉，善也。一念之動而邪焉，惡也。方其始也，閒不容髮及其成也，莫大之禍滔天之惡皆由於此。故曰，差之毫釐，謬以千里。見之可不早乎，夫惟體認天理為能豫養之於未發焉。,GJTS-XXD,古今圖書集成·學行典,282
應同,凡帝王者之將興也，天必先見祥乎下民。黃帝之時，天先見大螾大螻，黃帝曰「土氣勝」，土氣勝，故其色尚黃，其事則土。及禹之時，天先見草木秋冬不殺，禹曰「木氣勝」，木氣勝，故其色尚青，其事則木。及湯之時，天先見金刃生於水，湯曰「金氣勝」，金氣勝，故其色尚白，其事則金。及文王之時，天先見火，赤烏銜丹書集於周社，文王曰「火氣勝」，火氣勝，故其色尚赤，其事則火。代火者必將水，天且先見水氣勝，水氣勝，故其色尚黑，其事則水。水氣至而不知，數備，將徙于土。天為者時，而不助農於下。類固相召，氣同則合，聲比則應。鼓宮而宮動，鼓角而角動。平地注水，水流溼。均薪施火，火就燥。山雲草莽，水雲魚鱗，旱雲煙火，雨雲水波，無不皆類其所生以示人。故以龍致雨，以形逐影。師之所處，必生棘楚。禍福之所自來，眾人以為命，安知其所。,CTEXT,呂氏春秋 ,347
孝弟,萬民望字兩虛邑庠，生性耿，介家貧，處館為養母，年八十，寇至負母而逃，遇賊泣告願以身代賊殺之，而貰其母，兩院旌其死孝。,GJTS-XXD,古今圖書集成·學行典,58
性,南軒張氏曰：原性之理，無有不善，人物所同也。論性之存乎，氣質則人稟天地之精，五行之秀，固與禽獸草木異，然就人之中，不無清濁厚薄之，不同而實亦未嘗不相近也。學者須是變化，氣質或偏於剛，或偏於柔，必反之，如禽獸是其氣質之偏，不能反也。人若不知自反則去本性日以遠矣，若變化得過來，只是本性所有初，未嘗增添，故言性者，須分別出氣質之性。問人之性，其氣稟有清濁何也。曰二氣迭運參差萬端，而萬物各正性命夫。豈物物而與之哉。氣稟之不同也。雖其氣稟之不同，而其本莫不善，故人貴於能反也。太極無不善，故性亦無不善，人欲初無體也。傳曰：人生而靜天之性也，感物而動性之欲也，直至物至知，知好惡形焉，然後有流，而為惡者非性所本有也。或問自孟子言性善，而荀卿言性惡，揚雄言善惡混韓文公，言三品及至橫渠，張子分為天地之性，氣質之性，然後諸子之說，始定性善者，天地之性也，餘則所謂氣質者也。然嘗疑之張子，所謂氣質之性，形而後，有則天地之性，乃未受生以前天理之流行者，故又以為極本窮源之性，又以為萬物一源，如此則可以謂之命而不可以謂之性也。,GJTS-XXD,古今圖書集成·學行典,454
任道,此之謂也。臣謹案春秋之文，求王道之端，得之於正。正次王，王次春。春者，天之所為也；正者，王之所為也。其意曰，上承天之所為，而下以正其所為，正王道之端云爾。然則王者欲有所為，宜求其端於天。天道之大者在陰陽。陽為德，陰為刑；刑主殺而德主生。是故陽常居大夏，而以生育養長為事；陰常居大冬，而積於空虛不用之處。以此見天之任德不任刑也。天使陽出布施於上而主歲功，使陰入伏於下而時出佐陽；陽不得陰之助，亦不能獨成歲。終陽以成歲為名，此天意也。王者承天意以從事，故任德教而不任刑。刑者不可任以治世，猶陰之不可任以成歲也。為政而任刑，不順於天，故先王莫之肯為也。今廢先王德教之官，而獨任執法之吏治民，毋乃任刑之意與。孔子曰：不教而誅謂之虐。虐政用於下，而欲德教之被四海，故難成也。臣謹案春秋謂一元之意，一者萬物之所從始也，元者辭之所為大也。謂一為元者，視大始而欲正本也。春秋深探其本，而反自貴者始。故為人君者，正心以正朝廷，正朝廷以正百官，正百官以正萬民，正萬民以正四方。四方正，遠近莫敢不壹於正，而亡有邪氣奸其閒者。,GJTS-XXD,古今圖書集成·學行典,451
務本,君子之教也。必由其本，順之至也。祭其是與，故曰：祭者教之本也已。嚴陵方氏曰：君子之教，必由其本。教之本在乎祭，祭之本在乎順，故其言如此然。上言事上使下以為教者，事上使下亦在乎順，故也。,GJTS-XXD,古今圖書集成·學行典,92
學問,《張洽傳》：洽從朱熹學，自《六經》傳註而下，皆究其指歸，至于諸史百家、山經地志、老子浮屠之說，無所不讀。嘗取管子所謂思之思之，又重思之，思之不通，鬼神將通之之語，以為窮理之要。熹嘉其篤志。《陳淳傳》：淳少習舉子業，林宗臣見而奇之，且曰：此非聖賢事業也。因授以《近思錄》，淳退而讀之，遂盡棄其業焉。及朱熹來守其鄉，淳請受教，熹曰：凡閱義理，必究其原。淳聞而為學益力，日求其所未至，無書不讀，無物不格，日積月累，義理貫通，洞見條緒。《李方子傳》：方子少博學能文，為人端謹純篤。初見朱熹，語曰：觀公為人，自是寡過，但寬大中要規矩，和緩中要果決。遂以果名齋。嘗語人曰,GJTS-XXD,古今圖書集成·學行典,279
心意,心，本也。意，特心之所發耳。今欲正其心，先誠其意，似倒說了。曰：心無形影，教人如何撐拄。須是從心之所發處下手，先須去了許多惡根。如人家裡有賊，先去了賊，方得家中寧。如人種田，不先去了草，如何下種。須去了自欺之意，意誠則心正。誠意最是一段中緊要工夫，下面一節輕一節。格物是夢覺關。誠意是善惡關。過得此二關，上面工夫卻一節易於一節了。又曰：誠意是轉關處。又曰：誠意是人鬼關。問：心者，身之主；意者，心之發。意發於心，則意當聽命於心。今曰意誠而后心正，則是意反為心之管束矣，何也。曰：心之本體何嘗不正。所以不得其正者，蓋由邪惡之念勃勃而興，有以動其心也。譬之水焉，本自瑩淨寧息，蓋因波濤洶湧，水遂為其所激而動也。便是大學次序，誠意最要。學者苟於此一節分別得善惡、取舍、是非分明，則自此以後，凡有忿懥、好樂、親愛、畏敬等類，皆是好事。大學之道，始不可勝用矣。,GJTS-XXD,古今圖書集成·學行典,375
孝弟,桑元美，號坤齋，天性孝友，親喪哀毀骨立。兄疾，同寢一榻衣不解帶，藥必親嘗。侍兄側無倦容且講學。嚴而有方邑庠生多出其門，年三十餘無子，勸置側，不從。張潛聘於氏女亦不納，遣還之不索聘財，後嫡出三子，有陰德親識之不能舉婚葬者。每傾囊助之，尤好禮讓不以賢知先人，累膺行優。崇禎甲戌歲貢不仕，人問之，答曰：身不耐寒暑，性最畏奔競瀟洒。暮年訓子弄孫，固不以彼易此也。年七十八卒。,GJTS-XXD,古今圖書集成·學行典,183
復恩,孔子曰：「德不孤，必有鄰。」夫施德者貴不德，受恩者尚必報；是故臣勞勤以為君而不求其賞，君持施以牧下而無所德，故《易》曰：「勞而不怨，有功而不德，厚之至也。」君臣相與以市道接，君縣祿以待之，臣竭力以報之；逮臣有不測之功，則主加之以重賞，如主有超異之恩，則臣必死以復之。孔子曰：北方有獸，其名曰蟨，前足鼠，後足兔，是獸也，甚矣其愛蛩蛩巨虛也，食得甘草，必齧以遺蛩蛩巨虛，蛩蛩巨虛見人將來，必負蟨以走，蟨非性之愛蛩蛩巨虛也，為其假足之故也，二獸者亦非性之愛蟨也，為其得甘草而遺之故也。夫禽獸昆蟲猶知比假而相有報也，況於士君子之欲與名利於天下者乎！夫臣不復君之恩而苟營其私門，禍之源也；君不能報臣之功而憚刑賞者，亦亂之基也。夫禍亂之原基，由不報恩生矣。,CTEXT,說苑 ,322
隱逸,澹泊絕俗，被裘曳索，人莫能測其為。長史竇軌見之，遺以衣服、鹿幘、麂靴，逼署鄉正。委之地，不肯服。更結廬山中，夏則，冬緝木皮葉自蔽，贈遺無所受。嘗織十芒屩置道上，見者曰：居士屩也。為鬻米茗易之，置其處，輒取去，終不與人接。其為屩，草柔細，環結促密，人爭躡之。高士廉為長史，備禮以請，降階與之語，不答，瞪視而出。士廉拜曰：祭酒其使我以無事治蜀邪。乃簡條目，薄賦斂，州大治。屢遣人存問，見輒走林草自匿云。,GJTS-XXD,古今圖書集成·學行典,199
言語,孔子曰：不在其位，不謀其政。孟子曰：位卑而言高罪也。《曲禮》曰：在官言官，在府言府，在庫言庫，在朝言朝。朝言不及犬馬，公庭不言婦女，外言不入于梱內，言不出于梱。司馬溫公作相，欲除諫官而難，其人問于伊川，伊川曰：初若泛論人才則可，今既如此頤，雖有其人何可言。公曰：出于君口，入于光耳，又何害。伊川終不言。傅獻簡公以言事謫知和州通判，楊洙問曰：公以直言斥居此何為，言未嘗及御史時事。公曰：前日言職也，豈得已哉，今日為郡守，當宣朝廷美意而反呫呫言前日之闕，政與誹謗何異。司馬溫公既歸洛，自是絕口不論事。韓蘄王既罷典兵，自是杜門謝客，絕口不言兵。,GJTS-XXD,古今圖書集成·學行典,269
孝弟,母病，貧不能資藥，乃割股肉以進，母病愈。嘗聞人言古有割肝事，未幾母再病，遂舉刀破脅探肝而割之，雜粥以食於母，母又愈。常營業樟樹鎮，心忽念父有病，夜夢聶公神來告曰：汝父當死，吾感汝孝思，言於上帝，今增壽五歲矣。歸而父病果愈，後五年卒，如神言。幼弟為繼所出，撫之成立人，不閒父母昆弟之言。隱居教授，時賢多出其門。,GJTS-XXD,古今圖書集成·學行典,154
教學,元黃溍天子之學，以教國之貴游子弟，而田里之秀民，亦得用舉者受業其閒，餐錢固不以煩縣官，而滿百人輒止，後至而久次者必員有闕乃得補其處，此今之定制也。予以菲才忝預教事，饒君安道自臨川攜其子而來，既俾奉贄堂上以禮見顧以限於常，員未及執經就列與諸生齒，安道告予將與俱歸，家食以需次願得一言為別，嗟夫古之秀士升於司徒升於學者，皆近在王畿六鄉六遂之中，今也乃使之挈挈，亟往亟返五千里，不啻何以能無銷沮其志氣乎，大學之法當其可之謂時，是故人生十三而學樂誦詩舞勺，十五而舞象學射御，二十而學禮舞大夏今也，乃使之曠日以俟遠者，或十五近者，猶三四年，何以開發其聰明而能蚤有知乎。,GJTS-XXD,古今圖書集成·學行典,279
孝弟,傅世楫，與兄世舟同為賊擄，賊帥下令盡殺之，兄弟抱泣，守者憐而欲釋之無何，令釋一人，兄弟爭死，楫引賊刃自殺，而舟得脫，是可愧世之不弟者。李仲實，母老患病，思食肉，家貧難辦，實割股奉母，疾乃愈，見旌匾。謝大猷，十二歲，喪母葬村左，孺慕性成築室於墓，朝夕哭三年如一日，後旌表。,GJTS-XXD,古今圖書集成·學行典,135
言語,徐偉長曰：君子無戲謔之言，故雖妻妾不得而黷也，雖朋友不得而狎也。顏魯公曰：君子無苟戲。張子曰：戲言出於思也，謂非己心不明也，欲人無己疑不能也。戲謔不惟害事志亦為氣所流，不戲謔亦是持志之一端。劉道原曰：吾有一失，戲謔不知止。潛室陳氏曰：德盛者必不狎侮，今雖大人先生猶有戲語，皆是未過此一關。薛文清公曰：戲謔最害事，後雖有誠實之言人，亦弗之信矣。戲謔甚則氣蕩而心亦為所移，不戲謔亦養氣之端。英曰：夫戲謔所以動，盪神爽而宣洽情況者也，故武公善戲而詩人美之。夫子於子游，亦曰：前言戲之耳，顧予豈敢惡絕此哉，第慮或匪其人，或匪其時漫，然謔浪而至於虐無益也，不戲不猶愈乎。,GJTS-XXD,古今圖書集成·學行典,280
孝弟,郭球海，寇臨城，負母逃，中途寇至，欲刃其母，球以手搏之，兩臂受刃，血濺襟裾，會縣尉率兵至突圍而出，母亡築居墓旁，朝夕哀慟，有烏數百巢其樹。,GJTS-XXD,古今圖書集成·學行典,69
言語,子貢曰：惡訐以為直者。韓非子曰：彼自智其計，則毋以其失窮之；自勇其斷，則毋以其敵怒之；自多其力，則毋以其難概之。孔光曰：以訐為忠直，人臣之大罪也。楊惲性好刻害發人陰伏，卒以此敗。吳明卿曰：凡人于小人欺己處，必明以破之，韓魏公獨不然，明足以照小人之欺，然每受之未嘗形於言也。薛文清公曰：聖人最惡訐人之陰私，覺人詐而不形於言有餘味。英曰：人有隱慝，猶幸人不之知，煦煦然陽為善也。乃或訐之，彼將甘心焉，而無忌憚，至是始議其後則所傷多矣，賢者往往蹈禍機多由此。,GJTS-XXD,古今圖書集成·學行典,226
求師,古之聖王未有不尊師者也。尊師則不論其貴賤貧富矣。若此則名號顯矣，德行彰矣。故師之教也，不爭輕重尊卑貧富，而爭於道。其人苟可，其事無不可，所求盡得，所欲盡成，此生於得聖人。聖人生於疾學。不疾學而能為魁士名人者，未之嘗有也。疾學在於尊師，師尊則言信矣，道論矣。故往教者不化，召師者不化，自卑者不聽,GJTS-XXD,古今圖書集成·學行典,146
篤行,甘貧嗜學，歲試以犯規為督學所黜，即拂衣出，督學奇而復之。有同里李某者憐其衣敝，欲遺新繒易之，楫曰：汝父曾負吾家百金券，今存吾不置慮，豈愛汝一新繒哉。李愧謝，後貢授沁州訓導。操行嚴介，雅好施予，不惜傾囊濟人艱苦。見人搆忿，必和解之，以子宮臻贈文林郎，入鄉貢。,GJTS-XXD,古今圖書集成·學行典,128
詼諧,陳桷待制，紹興中嘗從諸大將為謀議官。頗好修養之方，且自以為得道。嘗題其所居曰：「神仙多是大羅客，我比大羅超一格。」有輕薄者續其後曰：「行滿三千我四千，功成八百我九百。」,WIKI,宋稗類鈔,84
厚薄,矧予之德言足聽聞。況湯之德言，則足人之聽，聞尢桀所忌疾者乎。又德日新，萬邦惟懷，志自滿，九族乃離，王懋昭大德，建中于民。日新其德而不自已，則萬邦雖廣而無不懷王。其勉明大德，立中道於天下，中者天下之所同有也，然非君建之，則民不能以自中。,GJTS-XXD,古今圖書集成·學行典,117
隱逸,好學多聞，以貧素自立。元康之後，綱紀大壞，褒傷時之貪鄙，乃隱姓名，而著錢神論以刺之。其略曰：錢之為體，有乾坤之象，內則其方，外則其圓。其積如山，其流如川。動靜有時，行藏有節，市井便易，不患耗折。難折象壽，不匱象道，故能長久，為世神寶。親之如兄，字曰孔方，失之則貧弱，得之則富昌。無翼而飛，無足而走，解嚴毅之顏，開難發之口。錢多者處前，錢少者居後。處前者為君長，在後者為臣僕。君長者豐衍而有餘，臣僕者窮竭而不足。詩云：哿矣富人，哀此煢獨。錢之為言泉也，無遠不往，無幽不至。京邑衣冠，疲勞講肄，厭聞清談，對之睡寐，見我家兄，莫不驚視。錢之所祐，吉無不利，何必讀書,GJTS-XXD,古今圖書集成·學行典,279
脩文,春秋曰：「庚戌天王崩。」傳曰：「天王何以不書葬？天子記崩不記葬，必其時也；諸侯記卒記葬，有天子在，不必其時也。」必其時奈何？天子七日而殯，七月而葬；諸侯五日而殯，五月而葬；大夫三日而殯，三月而葬；士庶人二日而殯，二月而葬。皆何以然？曰，禮不豫凶事，死而後治凶服，衣衰飾，修棺槨，作穿窆宅兆，然後喪文成，外親畢至，葬墳集，孝子忠臣之恩厚備盡矣。故天子七月而葬，同軌畢至；諸侯五月而葬，同會畢至；大夫三月而葬，同朝畢至；士庶人二月而葬，外姻畢至也。,CTEXT,說苑 ,222
講學,彼中議論，大略有三種病，一是高，二是遠，三是煩碎。以此之故，都離卻本文，說來說去，都不記得元，是說甚底，但能放低著實，依本分，依次序，做工夫，久久自當去此病也。又《南軒集》誤字已為檢勘，今卻附還，其閒空字，向來固已直書，尤延之見之以為無益，而賈怨不若刊去，今亦不必補，後人讀之，自然默喻也。但序文後段若刪去，即不成文字，兼此書誤本之傳，不但書坊而已，黃州印本亦多有，舊來文字，不唯無益，而反為累，若不如此說破，將來必起學者之疑。故區區特詳言之，其意極為懇到，不知何所惡，而欲去之耶？且世之所貴乎南軒之文者，以其發明義理之精，而非以其文詞之富也。今乃不問其得失是非，而惟務多取，又欲刪去序文，緊切意思，竊恐未免乎世俗之見，而非南軒所以望乎。後學之意，試更思之，若必欲盡收其文，則此序意不相當，自不必用，須別作一序，以破此序之說，乃可耳。若改而用之，非惟熹以為不然，南軒有靈，亦必憤歎於泉下也。久不聞講論之益深以懷想，前日諸賢相繼逝去，後來未有接續，所望於季隨，實不勝其勤懇，今觀此事，竊疑其用力之不篤也。更願勉旃以副所望。千萬千萬。至扣至扣。,GJTS-XXD,古今圖書集成·學行典,470
技勇,武陟之木欒店寨，河北大鎮也。寨有巨族宋氏，族紳某有女曰清霜，幼從女冠靜玄習武藝，傳其術，得襟劍真秘。襟劍者，襟袖一揮，能百步外取人首級也。女字庠生金某，光緒甲午七月某日為婚期。女將上輿，忽有白髮翁褰裳入，舉袖拂燭，燭光慘綠，入內，不見。女戒眾勿喧。登樓跡之，出劍相較，但聞空中搏擊聲。眾拾級窺之，劍光閃閃，冷氣逼人，目不得視。久之，樓上裂帛一聲，眾大驚，女已冉冉下。眾詰之，女曰：「仇人欲壞我術，不久且復來，姑俟之。」俄而翁又來，鬬益厲，至夜，終無勝負。明日又鬬，正酣際，一白祫少年仗劍來助翁，女歛手曰：「賢喬梓劍法誠高，顧以二丈夫欺一弱女子，勝亦不武，不願鬬也。」翁乃叱去少年，挺劍再鬬，如是三日，不能嫁。眾患之，請於其地之游擊，以精兵圍翁。陡見光芒萬丈，自窗隙出，手足俱震，尖刃盡絕。游擊大慚，率其伍而退。翌晨，鬬方猛，女忽收劍入匣，曰：「翁回劍露隙，一著之失，吾苟相怨見忍，翁無幸矣。且翁為父輩行，宜見憐，何相逼至是。」翁掀髯曰：「老夫昏瞶，沾沾於勝敗之間。既降心以相從，吾復何求。但誤爾十日琴瑟，奈何奈何！」遂出，乃成禮。,WIKI,清稗類鈔,465
明忠,夫明據下起，忠依上成。「二人同心，則利斷金。」能如此者，兩譽俱具。要在於明操法術，自握權秉而已矣。所謂術者，使下不得欺也；所謂權者，使勢不得亂也。術誠明，則雖萬里之外，幽冥之內，不得不求效；權誠用，則遠近親踈，貴賤賢愚，無不歸心矣。周室之末則不然，離其術而舍其權，怠於己而恃於人。是以公卿不思忠，百僚不盡力，君王孤蔽於上，兆黎冤亂於下，故遂衰微侵奪而不振也。,CTEXT,潛夫論 ,179
孽嬖,褎姒者，童妾之女，周幽王之后也。初，夏之衰也，褎人之神化為二龍，同於王庭而言曰：「余，褒之二君也。」夏后卜殺之與去，莫吉。卜請其漦藏之而吉，乃布幣焉。龍忽不見，而藏漦櫝中，乃置之郊，至周，莫之敢發也。及周厲王之末，發而觀之，漦流於庭，不可除也。王使婦人裸而譟之，化為玄蚖，入後宮，宮之童妾未毀而遭之，既笄而孕，當宣王之時產。無夫而乳，懼而棄之。先是有童謠曰：「檿弧箕服，寔亡周國。」宣王聞之。後有人夫妻賣览弧箕服之器者，王使執而戮之，夫妻夜逃，聞童妾遭棄而夜號，哀而取之，遂竄於褒。長而美好，褎人姁有獄，獻之以贖，幽王受而嬖之，遂釋褒姁，故號曰褎姒。,CTEXT,列女傳 ,275
曠達,紅顏白首。儻千秋之可營，亦何為而自輕。昔時君子曾聞上征，忽逢真客。試問仙經，談九華之易，就敘三英之可成。拭丹鑪而調石髓，裛翠釜而出金精珠。流玉結雪耀霜，明咸謂刀圭。蹔近足使雲車下，迎紛吾人之狹。見覺群疑而自拂，使捉足而咸安，亦何為。乎此物彼赤城與元圃，豈憑虛而構窟。但水月之非，真譬聲色之無物，過矣。劉向吁嗟，葛洪指期，繫影依方捕風。誰能離世。何處逃空，假使遊八洞之金室。坐三清之玉宮，長懷企羨，豈出樊籠徒勞海上。何事雲中。昔日蔣元卿之三徑，陶淵明之五柳，君平坐卜於市門，子真躬耕於谷口，或託閭閈，或潛山藪咸。遂性而同樂，豈違方而別守。吾無所徒斯焉，獨遊屬天下之無事，遇山中之可留，聊將度日。忽已經秋菊花兩岸，松聲一丘不能役心而守道。故將委運而乘流，伊林間之虛受。固樵隱之俱託，逢去老於中溪，遇還童於絕壑。雲峰龜甲而重聚,GJTS-XXD,古今圖書集成·學行典,360
狷介,大學士諸城劉文清公墉嘗以侍郎視學江蘇，行縣，聞華亭翁春名，欲見之。春不可，乃手書為卷以贈之。青浦王侍郎昶中歲假歸，亦禮先於春，春不率謁也。春，字曙鳩。,WIKI,清稗類鈔,75
性命,性之所感者，情也。情之所安者，慾也。情出於性，而情違性慾由於情而慾害情。情之傷性，性之妨情，猶煙冰之與水火也。煙生於火而煙鬱火冰出於水，而冰遏水。故煙微而火盛，冰泮而水通，性貞則情銷，情熾則性滅。是以珠瑩則塵埃不能附，性明則情慾不能染也。故林之性靜，所以動者，風搖之也。水之性清，所以濁者，土渾之也。人之性貞，所以邪者，慾眩之也。身之有慾，如樹之有蝎，樹抱蝎，則還自鑿。身抱慾而反自害。故蝎盛則木折，慾熾則身亡，將收情慾，先斂五關。五關者，情慾之路，嗜好之府也。目愛綵色，命曰，伐性之斤耳，樂淫聲，命曰，攻心之鼓，口貪滋味。命曰，燻喉之煙，身安轝駟。命曰，召蹶之機。此五者所以養生，亦以傷生耳。目之於聲，色鼻口之於芳味，肌體之於安，適其情一也。然亦以之死，亦以之生，或為賢智，或為庸愚。由於處之異也，譬猶愚者之養魚鳥也。見天之寒，則內魚於溫湯之中，而棲鳥於火林之上。水木者,GJTS-XXD,古今圖書集成·學行典,386
鑒誡,吾聞斲玉為器，諭乎知道，惟山出泉，譬乎從學，是以執射執御，雖聖猶然，為弓為箕，不無以矣。抑又聞曰：漢人流麥，晉人聚螢，安有挾冊讀書，不覺風雨以至，朗月章奏，不知爝火為微，所以然者，良有以夫，可久可大，莫過乎學，求之於己，道在則尊。,CTEXT,藝文類聚 ,115
箴規,郭筠仙侍郎以編修參僧忠親王軍，拒英法聯軍於天津。王密詢戰守方略，侍郎對以「外人志在通商，但當講求應付之方，不當稱名與戰。海防無功可言，無效可紀，不如其已」。王默然。自後凡有建白，無不被斥。上書至十有七次，大致以為今制敵之策，惟在狙擊；然欲擊之，必先自循理；循理而勝，保無後患。即敗，亦不至有悔。王終不能用。及北塘潰敗，乃服侍郎之遠識，嘗語人曰：「朝官惟郭翰林愛我，能進逆耳之言，我媿無以對之。使早從其言，何至此！」言時輒拊膺涕下。,WIKI,清稗類鈔,215
忠貴,世有莫盛之福，又有莫痛之禍。處莫高之位者，不可以無莫大之功。竊亢龍之極貴，未嘗不破亡也。成天地之大功者，未嘗不蕃昌也。,CTEXT,潛夫論 ,59
讀書,人有士君子之行，乃先王教化，德澤薰陶，所就非一比長之官，所能致也。關市譏而不征，乃文王治岐。時事周禮乃成周大備之法隨。時制宜自有不能同者，前輩蓋嘗論之不當，以此而難彼也。以言動行為三重，乃藍田呂氏說然。以經文推之，有所不通，不若只從舊注之為安，求全之毀對不虞之譽，而言則亦當從舊注。三代正朔胡氏，春秋傳已有此論，然鄭康成杜元凱說亦不可廢，蓋三代雖不改，時與月而春秋紀，春無冰為異，則固以周正紀事也。石林葉氏又考左傳，所記祭足取麥穀鄧，來朝二事以為經傳，所記有例，差兩月者，是經用周正而傳取國史，直自用夏正者，失於更改也，詩中月數多用夏正者，書金縢秋大熟，亦是夏時此為不改。時月之驗甚明，但孟子所謂七八月乃五六月，所謂十一月十二月乃九月十月。為不可曉，此亦宜當闕之耳。天產地產之說，某所未曉，而李君所論亦未通，地上有水恐不若，從程傳之說，大抵今人讀書，不廣索理未精。乃不能致疑，而先務立，說此所以徒勞苦，而少進益也。因讀李君脞說書此。,GJTS-XXD,古今圖書集成·學行典,416
篤行,性孝友，凡可以悅父母者無不為，衣食必先諸弟後舉。萬曆丙午鄉試不干，官府座師關刑部，恤獄江南，有持千金求脫一獄者，懋基曰：吾獨不畏鬼責乎。上春官不第，選徐州學正。州風土好競，士民相爭。懋基諭以禮義廉恥，士皆化之。在任未三月，聞母喪，慟絕披髮，跣足奔回，苫塊痛哭，屢隕人不忍聞。喪偶終身不再娶。家居授徒百餘人，嘗訓子云：予別無好處，但不媿屋漏，差無耳。小子當共勉之。善書法，每晨起求書者屨滿。所著有：《嬾菴稿》仲子世仁武進學諸生，父沒以遺資歸妹，一不存留。祖沒以遺產歸諸叔，貧而好禮，不輕就人一餐，友喪為醵金營葬。,GJTS-XXD,古今圖書集成·學行典,255
智,可謂德侔造化，道泯虛無，無遠不均，將由夫大而不約，何幽未及，詎同彼小且未孚，穆穆巍巍，我后垂衣，域已臻于仁壽，信乃及于賤微，恣彼噞喁，在安流而長逸。睹其膚革與至道而俱肥，斯可以見聖皇軌物，誠理是非。奚獨龜龍假而表瑞，麟鳳降而增輝而已哉。士有象，既得而言欲忘，信已誠而行庸謹。安貞誓于期耄，慎獨稟乎齠齔，觀光上國，感豚魚之以孚，願仕清朝匪巖穴之可隱。信部紀事《呂氏春秋‧貴因篇》：武王至鮪水。殷使膠鬲候周師，武王見之。膠鬲曰：西伯將何之。無欺我也。武王曰：不子欺，將之殷也。膠鬲曰：朅至。武王曰：將以甲子至殷郊，子以是報矣。天雨，日夜不休，武王疾行不輟。軍師皆諫曰：卒病，請休之。武王曰：吾已令膠鬲以甲子之期報其主矣。今甲子不至，是令膠鬲不信也。膠鬲不信也，其主必殺之。吾疾行以救膠鬲之死也。武王果以甲子至殷郊。《史記‧晉世家》：成王與叔虞戲，削桐葉為珪以與叔虞，曰：以此封若。史佚因請擇日立叔虞。成王曰：吾與之戲爾。史佚曰,GJTS-XXD,古今圖書集成·學行典,411
婚姻,楊玉書，字賜麐，四川人。光緒丙子舉於鄉，旋以知縣分發粵東。探知有故宮某，巨富而死，遺一女，乃偽為喪妻者，遂謀娶之。已而居津之外妻偕其母至，楊大窘，乃乘其未至，往說之曰：「上司方督過我，若知我接眷至，必疑我有錢，汝輩宜別僦屋以居。」外妻許之。已而家中妻弟至，已而又有他處所娶之婦至，皆令別居一室。蓋楊誑娶之婦，非一次矣。然楊每日伺侯上官外，又須至五處周旋，備極疲乏，未幾遂卒。以勦黎故，得卹典甚優。,WIKI,清稗類鈔,198
致知,君子有三患，未之聞，患弗得聞也，既聞之，患弗得學也，既學之，患弗能行也。嚴陵方氏曰：弗聞則無由知，弗學則無由能，弗由則無由至。道始于聞，而知中于學，而能卒于行而至。雖然聞之矣，而不能學則與無聞同學之矣。而不能行則與不學同故。君子每以是為患焉，昔舜居深山聞一善言則若決江河，沛然莫之能禦，此其至也。子路有聞未之能行，唯恐有聞。又其次也。若冉求對孔子以非不說，子之道力不足也。豈知所謂聞而能學乎。齊王欲孟子姑舍爾所學而從我，豈知所謂學而能行乎。力行以待取。嚴陵方氏曰：力行者，勉強之謂。又篤行而不倦。篤行不倦，賢人可久之德也。,GJTS-XXD,古今圖書集成·學行典,261
審幾,臣按程頤有言，時當既濟，惟慮患害之生，故思而豫防，使不至於患也，自古天下既濟，而致禍亂者，蓋不能思患而豫防也，何也。蓋物極則反勢，至則危理極則變，有必然之理也，人君於此思其未萌之患，慮其末流之禍，輾轉於心胸之閒，圖謀於思慮之際，審之於未然，遏之於將長，曲盡其防閑之術，旁求夫消弭之方，毋使一旦底於不可救藥，無可奈何之地，則禍患不作而常保安榮矣，先儒有言成湯之危懼成王之閟毖，皆思患豫防之謂也。後世人主若唐元宗德宗、宋之徽宗、皆恃其富盛而不謹於幾微，遂馴致於禍亂，而不可支持之地。謹剟於篇以垂世，戒若夫叔季之君，未致於既濟之時而罹禍亂者，則不載。云臣嘗因是而通論之自古禍亂之興，未有不由微而至著者也，人君惟不謹於細微之初，所以馴致於大亂極弊之地，彼其積弊之後，衰季之世固其宜也，若夫當承平熙洽之餘，享豐亨豫大之奉，肆其胸臆信任匪人窮奢極欲，無所不至，一旦失其富貴尊榮之勢，而為流離困厄之歸，是豈無故而然哉。,GJTS-XXD,古今圖書集成·學行典,402
志道,有悟。成化二年以進士授戶科給事中。已而師事獻章。既歸，肖其像事之。弘治改元，用閣臣薦，起為陝西參議。檄未至而母死，乃上疏懇辭，具陳四事。一，資真儒以講聖學，謂今日要務莫先經筵，當博訪真儒，以資啟沃。二，薦賢才以輔治道，檢討陳獻章學術醇正，稱為大賢，宜以非常之禮起之，或俾參大政，或任經筵，以養君德。三，遵祖制以處內官，內官職掌，載在《祖訓》，不過備灑掃、司啟閉而已。近如王振、曹吉祥、汪直等，或參預機宜，干政令，招權納寵，邀功啟釁。甚至引左道，進淫巧，以蕩上心。誤國殃民，莫此為甚。宜慎飭將來，內不使干預政事，外不使鎮守地方掌握兵權。四，興禮樂以化天下。陛下紹基之初，舉行朱子喪葬之禮，而頹敗之俗因仍不改，乞申明正禮，革去教坊俗樂，以廣治化。疏凡數萬言。奏入，報聞。正德四年，太監劉瑾括遼東田，東人震恐，而義州守又貪橫，民變，聚眾劫掠。顧相戒曰：毋驚賀黃門。欽聞之，急諭禍福，以身任之，亂遂定。欽學不務博涉，專讀《四書》、《六經》、《小學》，期於反身踐實。謂為學不必求之高遠，在主敬以收放心而已。隱居醫無閭山下，別號醫閭。卒年七十四。,GJTS-XXD,古今圖書集成·學行典,467
隱逸,商山有四皓，同世同志者也。兩生不出，吾曰：四皓亦不出也。蓋實大者聲，必宏守大者用，必遠而生之，不仕漢。其志蓋不在小四皓，以數十年遯世之人，一旦欣然聽命，則天下亦相與駭異，期有非常之事業矣。以一定太子，而出一定太子而歸，寂寂乎。且將何以答天下之望。絕史傳之，詆議邪然。則四皓果不至乎。羽翼果何人乎。曰：有之，而恐非真四皓也，乃子房為之也。夫四皓遯世已久，形容狀貌，人皆不識之矣。故子房於呂澤劫，計之時陰與籌度，取他人之鬚眉皓白者，偉其衣冠，以誣乎高帝。此又不可知也。良平之屬，平昔所挾，以事君者何。莫而非奇功巧計，彼豈顧其欺君之罪哉。況是時，高帝之惑已深，呂氏之情又急，何以斷。其計之不出，此天下之事，成於寬裕者，常公出於銳計者。常詐用，詐而為之劫者，此又子房用計之挾也。其曰：天下莫不願為太子死,GJTS-XXD,古今圖書集成·學行典,347
仙道,人生不滿百，戚戚少歡娛，意欲奮六翮，排霧陵紫虛，蟬蛻同松喬，翻跡登鼎湖，翱翔九天上，騁轡遠行遊，東觀扶桑曜，西臨弱水流，北極登玄渚，南翔陟丹丘。又《五遊詠》曰：九州不足步，願得凌雲翔，逍遙八紘外，遊目歷遐荒，披我丹霞衣，襲我素霓裳，華蓋紛菴藹，六龍仰天驤，曜靈未移景，焂忽造昊倉，閶闔啟丹扉，雙闕曜朱光，徘徊文昌殿，登陟太微堂，上帝伏西櫺，群后集東廂，帶我瓊瑤佩，嗽我沆瀣漿，踟躕玩靈芝，徙倚弄華芳，王子奉仙藥，羨門進奇方，服食享遐紀，延壽保無疆。又《遠遊詩》曰：靈鼇戴方丈，神岳儼嵯峨，仙人翔其隅，玉女戲其阿，瓊橤可療飢，仰首嗽朝霞，崑崙本吾宅，中州非我家。羨昔王子喬，友道發伊洛，迢遞陵峻岳，連翩御飛鶴。崢嶸玄圃深，嵯峨天嶺峭，亭館籠雲構，脩梁流三曜，蘭葩蓋嶺披，清風緣隙嘯。,CTEXT,藝文類聚 ,340
忠恕,上蔡謝氏曰：昔人有問明道先生云：如何斯可謂之恕心。明道曰：充擴得去則為恕心。如何是充擴得去底氣象。曰：天地變化草木蕃充擴。不去是如何。曰：天地閉賢人隱。察此可以見盡不盡矣。忠恕猶形影也，無忠做恕不出來。河東侯氏曰：無恕不見得忠，無忠做不出恕來。誠有是心之謂忠，見於功用之謂恕。朱子曰：忠因恕見，恕由忠出。忠恕只是體用，便是一箇物事，猶形影，要除一箇除不得。若未曉，且看過去，那時復潛玩，忠與恕不可相離一步。忠是本根，恕是枝葉，非是別有枝葉，乃是本根中發出枝葉，枝葉即是本根。忠恕猶曰中庸，不可偏舉。人謂盡己之謂忠，盡物之謂恕，盡己之謂忠固是盡物之謂恕，則未盡推己之謂恕盡物之謂信。忠者，天下大公之道，恕所以行之也。忠言其體，天道也。恕言其用，人道也。惟天之命於穆不已，不其忠乎。天地變化草木蕃，不其恕乎。問忠恕之別，曰猶形影也，無忠則不能為恕矣。忠恕兩字在聖人有聖人之用，在學者有學者之用，又曰就聖人身上說，忠者，天之天，恕者，天之人，就學者身上說，忠者，人之天，恕者，人之人，要之只是箇小德，川流大德敦化意思。,GJTS-XXD,古今圖書集成·學行典,456
孝弟,君其若之何。盍殺我，無以一妾亂百姓。公曰：夫豈惠其民而不惠於其父乎。驪姬曰：妾亦懼矣。吾聞之外人之言曰：為仁與為國不同。為仁者，愛親之謂仁；為國者，利國之謂仁。故長民者無親，眾以為親。苟眾利而百姓和，豈能憚君。以眾故不敢愛親，眾況厚之，彼將惡始而美終，以晚蓋者也。凡民利是生，殺君而厚利眾，眾孰沮之。殺親無惡於人，人孰去之。苟交利而得寵，志行而眾說，欲其甚矣，孰不惑焉。雖欲愛君，惑不釋也，今夫以君為紂，若紂有良子，而先喪紂，無章其惡而厚其敗。鈞之死也，無必假手於武王,GJTS-XXD,古今圖書集成·學行典,234
名實,狂者東走，逐者亦東走，東走則同，所以東走則異。溺者入水，拯之者亦入水，入水則同，所以入水者則異。故聖人同死生，愚人亦同死生。聖人之同死生，通於分理；愚人之同死生，不知利害所在。徐偃王以仁義亡國，國亡者非必仁義；比干以忠靡其體，被誅者非必忠也。故寒顫，懼者亦顫，此同名而異實。,GJTS-XXD,古今圖書集成·學行典,137
審幾,夫矰繳紛紜則鴛雛迴翮，坑充蹊則麟虞斂跡，情不可極慾不可滿達，人以道制情以計遣慾，為謀者猶宜使忠，況自為榮而不詳哉。蓋知足者常足也，不知足者無足也，常足者福之所赴，無足者禍之所鍾，生生之後殺哉生矣。宋氏引苗郢人張革誠，欲其快而實速萎裂，知進忘退斯之謂乎，夫筴奔而不止者，尟不傾墜，凌波而無休者希不沈溺，弄刃不息者傷刺之由也，斫擊不輟者缺毀之原也，盈則有損自然之理，周廟之器，豈欺我哉。故養由之射行，人識以弛弦，東野之御，顏子知其方敗，成功之下，未易久處也。夫飲酒者不必盡亂，而亂者多焉。富貴者豈其皆危而危者，有焉。,GJTS-XXD,古今圖書集成·學行典,256
技勇,兩江總督孫寄圃制軍重其才，屬統江淮緝私之任，資以厚糈。乃招置奇材劍客，闢園亭於揚州，日夕訓練，先後捕獲梟匪數輩報孫，凡累致數萬金。當其盛時，妖姬曼舞，迭侍左右，醉則使矛如風，或縱筆為巨幅山水，一時盡十數紙，下款署介存。久而厭之，散遣壯士，斥財立盡，一意閉關著書，遂成《晉略》。周文忠督鄂日，猶招其一往，未幾卒。,WIKI,清稗類鈔,155
孝弟,孫有聞字子長，如法嗣子也，年十五補弟子員，時父從貶，所歸瘴毒發衄如湧泉，百藥不治，有聞籲天泣，禱祈以身代，及沒痛絕復蘇，結廬墓側晝夜悲號，山多虎，夜常繞廬，不相驚，久且避去，人嘆異之光，宗嗣位赴闕，伸父忠疏懇，哀切上感動，贈官賜，葬廕母史氏性嚴厲能曲意，事之常得懽容，史隨寢疾，妻來氏方產絕兒，乳哺姑至羸，不能支而卒，有聞傷感，不已遂終身不復娶，母再病，醫禱備極，懇惻居喪，哀毀面黎如墨，後承廕就，選授典簿光祿，遷戶部主事，綜核詳明，節省帑金數萬以疾，告歸又能樂善，好施成親之志，年七十而卒，遺詩文八卷。,GJTS-XXD,古今圖書集成·學行典,252
言語,陸機詣王武子，武子前置數斛羊酪，指以示陸曰：「卿江東何以敵此？」陸云：「有千里蓴羹，但未下鹽豉耳！」,CTEXT,世說新語 ,50
孝弟,十歲喪父，以母病，葷辛不入口者十載。雞初鳴，具冠帶率妻子詣母之室，問其所欲，如此五十年，未嘗離母左右。母老，目不能睹物，忻日夜號泣祈天，刺血寫佛經數卷。母目忽明，燭下能縫衽，九十餘無疾而終。杭州仁和人李瓊，以鬻繒為業，事母孝，夜常十餘起省母。母喜食時新，瓊百方求市，得必十倍酬其直。,GJTS-XXD,古今圖書集成·學行典,141
篤行,年十三失父，即能黽勉志洛閩之道，好學善屬文，不戚戚於貧賤。刺史趙恆庵擇婿召，諸邑人試之，學漸以泥塗布衣，往作擬書一篇，文一首，趙奇其才，遂以女妻之。趙氏有奩田在邑北三十里。學漸以歸其兄，曰：弟筆耕藉以是奉兄耳。時庭左楓、杞二樹忽然連理。既開復合，觀者以為昆弟之祥，因亭其下曰：連理亭。及兄歿，涕泣作連理賦。歲講學桐川秋浦閒，揭性善之，宗力詆二。氏晚築桐川，會館門下數百人，既又為合族建一本祠，修世譜。清明長至，率少長舉祀事作祠規，飲胙歌詩一準古禮。以子貴累封至江西道御史。所著有《易蠡邇訓》、《桐彝續庸言》諸書，門人稱為明善先生。,GJTS-XXD,古今圖書集成·學行典,265
孝友,張四，宣統時延慶州人。貌寢而有力，人呼曰大力哥。二弟一妹皆夭亡，四捕獸養母，以孝聞。嚴冬霜雪封山谷，無所得食，則仰天歎曰：「使弟妹而在，吾可出謀升斗，甚矣，天之困我也。」村之長者聞而憐之，則稍稍濟其乏。四曰：「人稱吾大力，吾不敢辭，稱吾哥，何若稱吾丐乎？」四嘗捕一狼，相持終日，馳逐六七十里，乃斃之。又嘗徒手縛一豹曰土豹者，猛獸也。其多力如此。後母死，葬之山中，觸石殉焉。,WIKI,清稗類鈔,186
孝弟,六歲能為文。及冠，擢進士第，補金水尉，遷九隴主簿。居親喪，毀棘甚，已除，猶屏處丘園。武后召為左拾遺。神龍初，遷中書舍人。敬暉等表諸武不宜為王，構當讀表，抗聲析句，左右皆曉知。三思疾之，出為潤州刺史，政有惠愛。徙衛、同、陜三州，遷益州府長史。景龍末，召為左御史大夫。會平諸韋，治其黨，衣冠多坐，構詳比重輕，皆得其情。時李傑為河南尹，與構皆一時選，世謂畢李。封魏縣男。復為益州長史，按察劍南，振弊抳私，號為清嚴。睿宗嘉構修絜獨行，有古人風，其治術又為諸使最，乃賜璽書、袍帶。再遷吏部尚書，並遙領益州長史，徙廣州都督。元宗立，授河南尹，進戶部尚書。久之，移疾，帝手疏醫方賜之。當時以戶部為凶官，遽改太子詹事，冀其愈。會卒，贈黃門監，諡曰景。始，構喪繼母，而二妹襁褓，身鞠養至成人。妹為構服三年。弟栩，以太府主簿留司東都，聞疾馳歸，哀毀如大喪，雖變服未嘗笑，天下稱其友悌。終荊州司馬。,GJTS-XXD,古今圖書集成·學行典,388
貞烈,同治丁卯十月初一日，仁和盛赤文司馬元煒需次江蘇，以奉檄赴都北上，深夜，溲於船首，舟欹，失足，落水而死。妻沈太恭人年二十三歲，方有孕，十二月初九日生男，即幼文觀察鍾俊，俗所稱遺腹子者是也。盛氏家故富，粵寇擾浙，家貲蕩然。太恭人拮据撫孤，自教之，遂以成立。幼文喜任俠，在杭人中為具有特性者，且有聲於時，稟母教也。太恭人名靜貞，山陰人，為飽山文學定年女弟。十七歲而嫁，嫁八年而寡。,WIKI,清稗類鈔,187
情感,文歸家，學益勤。順治乙酉，拔於庠。丙戌，將赴都，復訪之。瓊不出，令其母以白露紙一方，上畫圓光，遺之。文問故，母述其語曰：「此菩提心鏡也，讀時揭之窗前，勤學則圓光明如鑑，少間則圓光暗如鐵。」文且信且疑，持入都，置笥中，久亦忘之。戊子，復報罷，忽憶菩提心鏡之說，啟笥觀之，圓光黑如鐵矣。大驚，復閉戶勤學，以圓光置於几，朝夕對之若師保。積一月，光退一線，愈奇之，功加奮。半載後，光退三分。庚寅七月，黑者僅一線耳。是秋，果獲雋。將試京兆，愈自勵，視圓光黑線悉除，澄澈可鑒，不覺稽首至地曰：「此飛瓊感化我也。」次年聯捷，授外職，歸省父母。入內室，見玉鏡臺前有女子方理髮，髮長委地，光艷四射。驚問為誰，其夫人笑曰：「此乃君在雲泉菴之舊相識也。聞其賢，已告翁姑，聘之至矣。其髮，新蓄也。」文喜，謝夫人。以所繪圓光懸中堂，晶瑩如雪，叩瓊以故，對曰：「人心如鑑，靜則明，染欲則昏矣。菩提心者，我心也，非有二也。」,WIKI,清稗類鈔,397
虛心,屢得弟輩書，皆有悔悟奮發之意，喜慰無盡，但不知弟輩果出於誠心乎，亦漫為之說。云爾，本心之明皎如白日，無有有過而不自知者，但患不能改耳。一念改過，當時即得本心，人孰無過改之為貴，蘧伯玉大賢也。惟曰：欲寡其過而未能成湯孔子大聖也。亦惟曰：改過不吝可以無大過而已。人皆曰：人非堯舜安能無過。此亦相沿之說，未足以知堯舜之心，若堯舜之心而自以為無過，即非所以為聖人矣，其相授受之言。曰：人心惟危，道心惟微，惟精惟一，允執厥中，彼其自以為人心之惟危也。則其心亦與人同耳，危即過也，惟其兢兢業業，嘗加精一之功，是以能允執厥中而免於過，古之聖賢時時自見己過而改之。是以能無過非其心果與人異也，戒慎不睹恐懼不聞者時時自見己之功過，吾近來實見此學有用力處，但為平日習染深痼克治欠勇，故切切預為弟輩言之，毋使亦如吾之習染，既深而後克治之難也。,GJTS-XXD,古今圖書集成·學行典,360
審幾,在乎九折之澤，至深至遠之處，而其聲也乃鳴于郊野，虛空至高至大之閒，如人之有為也，在乎幽深隱僻之地，宜若人不知矣，然其發揚昭著於外者，乃無遠而不至焉，是何也，有是實事於中則有是實聲於外，誠之不可揜也，世之人主每於深宮之中有所施為，亦自知其理之非也，不勝其私欲之蔽乃至冒昧為之，遮藏引避惟恐事情之彰聞，戒左右之漏洩忌言者之諷諫，申之以切戒禁之以嚴刑，卒不能使之不昭灼者，此蓋實理之自然不得，不然如鶴鳴而聲自聞也，嗟乎天下之事有可為者有不可為者，可為者必可言也，不可言者必不可為也，可為而不可言則非可為者矣，人君於此凡一念之興幾，微方動則必反思於心。曰：吾之為此事可以對人否乎。可以與人言則為之，不可與人言則不為，則所為者無非可言之事，若然則吾所為者惟恐人傳播之不遠矣，尚何事於箝人口，而罪人之議己也哉。《禮記》曰：禮之教化也微，其止邪也於未形，使人日徙善遠罪而不自知也。是以先王隆之也。易曰：君子慎始，差若毫釐，繆以千里，此之謂也。,GJTS-XXD,古今圖書集成·學行典,414
游俠,荀悅世有三游德之賊也。一曰游俠，二曰游說，三曰游行。立氣勢作威福，結私交以立強於世者，謂之游俠。飾辯辭，設詐謀，馳逐於天下以要時勢者謂之游說。色取仁以合時好，連黨類立虛譽以為權利者，謂之游行。此三游者亂之所繇生也。傷道害德，敗法惑世，夫先王之所慎也。國有四民，各修其業，不繇四民之業者，謂之姦民。姦民不生，王道乃成。凡此三游之作生於季世周秦之末，尤甚焉。上不明下不正，制度不立，綱紀廢弛以毀譽，為榮辱不核其真，以愛憎為利害，不論其實以喜怒為賞罰，不察其理上下相冒，萬事乖錯，言論者計厚薄而吐辭選舉者，度親疏而舉筆善惡謬於眾，聲功罪亂於王法，然則利不可以義，求害不可以道避也。,GJTS-XXD,古今圖書集成·學行典,287
隱逸,高祖定天下即皇帝位，博士叔孫通、白徵魯諸儒三十餘人，欲定漢儀禮，二士獨不肯行，罵通曰：天下初定，死者未葬，傷者未起，而欲起禮樂，禮樂所由起，百年積德而後可舉。吾不忍為公所為，公所為不合古，吾不行公往矣。無汙我，通不敢致而去。,GJTS-XXD,古今圖書集成·學行典,112
孝弟,李支承，父棨中風痿痺，臥床褥，支承侍左右，飲食藥餌親嘗後進，數年無少怠，常夜焚香籲天祈以身代。父竟不起，支承哀毀骨立，不飲酒茹葷不入室者三年，由是絕意仕進，篤志養母。崇禎辛巳以疾卒，年四十九。病革，屬其子曰：善事祖母，代我子養不克終之恨，生死惟親是念。支承真孝子哉。,GJTS-XXD,古今圖書集成·學行典,133
輔政,者，堯以仁義為巢，舜以禹、稷、契為杖，故高而益安，動而益固。然處高之安，乘克讓之敬，德配天地，光被四表，功垂於無窮，名傳於不朽，蓋自處得其巢，任杖得其材也。秦以刑罰為巢，故有覆巢破卵之患，以趙高、李斯為杖，故有傾仆跌傷之禍，何哉？所任非也。故杖聖者帝，杖賢者王，杖仁者霸，杖義者強，杖讒者滅，杖賊者亡。,CTEXT,新語 ,151
孝弟,由知印隆慶三年任廣西梧州府岑溪縣義平司巡檢，性純孝，為母李氏年高致仕歸養。萬曆元年母喪，廬墓三年，生有五子，聘師訓教，家庭之內藹如也。,GJTS-XXD,古今圖書集成·學行典,67
剛柔,仲尼曰：可與立，未可與權。孟軻曰：子莫執中，執中無權，猶執一也。仲尼孟軻可謂達於權智之實者也，殷有三仁，微子介於石不終日，箕子內難而能正其志，比干諫而剖心，君子以微子為上，箕子次之，比干為下，故春秋大夫見殺，皆譏其不能以智自免也，且徐偃王知修仁義而不知，用武終以亡國，魯隱公懷讓心而不知佞偽，終以致殺，宋襄公守節而不知權，終以見執，晉伯宗好直而不知時變，終以隕身，叔孫豹好善而不知擇人，終以凶餓，此皆蹈善而少智之謂也，故大雅貴既明且哲以保其身，夫明哲之士者，威而不懾困，而能通決嫌定疑，辨物居方禳禍於忽杪，求福於未萌見變事，則達其機，得經事則循其常，巧言不能推，令色不能移，動作可觀，則出辭為師表，比諸志行之士不亦謬乎。,GJTS-XXD,古今圖書集成·學行典,310
言語,老子曰：多言數窮，不如守中。魯申公曰：為治不在多言，顧力行何如耳。仲長統曰：辯通有辭者，患在多言。孔文舉曰：多言令事敗。文中子曰：多言不可與遠謀，禍莫大於多言。韓文公曰：囂囂多言，徒相為訾。范魯公曰：戒爾勿多言，多言眾所忌，苟不慎樞機災厄從此始。林和靖曰：多言則背道。程子曰：言愈多，於道未必明。華陽范氏曰：子貢言而多中者，億而已。夫子嘗曰：賜不幸言而中，是使賜多言也，聖人之不貴言也，如是。劉道原曰：多言不中節。鄒道鄉曰：多言不如寡言。朱子曰：多言害道，言易得多，故不敢盡。言語多愈支離，辭達則止，不貴多言。余子節曰：察神鑒昏昧於多言之際，聖愚之分斷可識矣。薛文清公曰：為學不在多言，顧力行何如耳。多言最使人心志流蕩而氣亦損。嘗乘快不覺多言至夜，枕席不安，蓋神氣為多言所損也，不可乘喜而多言。因喜而多言覺氣流而志亦為之動。,GJTS-XXD,古今圖書集成·學行典,362
名實,誠有是物，則有終有始；偽實不有，何終始之有。故曰不誠無物。又不誠不莊，可謂之盡性窮理乎。性之德也未嘗偽且慢，故知不免乎偽慢者，未嘗知其性也。偽慢者客感客形之流弊也。非性之德也。偽則不誠慢則不莊。,GJTS-XXD,古今圖書集成·學行典,97
孝弟,累世聚居，至數百口。構學舍於華林山別墅，聚書萬卷，大設廚廩，以延四方游學之士。南唐李煜時嘗授寺丞。雍熙二年，詔旌其門閭。仲堯詣闕謝恩，賜白金器二百兩。淳化中，州境旱歉，仲堯發廩減直以賑饑民，又以私財造南津橋。太宗嘉之，除本州助教，許每歲以香稻時果貢於內東門。五年，遣弟仲容來賀壽寧節。召見仲容，特授試校書郎，賜袍笏犀帶，又以御書賜之。公卿多賦詩稱美。仲堯稍遷國子監主簿，致仕，卒。仲容字咸和，咸平三年，復至闕貢土物，改大理評事，屢被賜賚。仲容建本縣孔子廟，頗宏敞。後遷光祿丞致仕，天禧中，特賜緋魚。卒，年七十九。以弟子用訥為後，試校書郎。仲容弟克順，端拱二年進士，都官員外郎、三司戶部判官。仲容子用之從子用莊、用舟，並進士及第。,GJTS-XXD,古今圖書集成·學行典,314
處世,方其据几正坐，噫嗚呵箠群優拱而聽命，戲罷則亦已矣見紛華盛麗，當如老人之撫節物以上，元清明言之方少年壯盛晝夜出遊，若恐不暇燈收花暮輒悵然，移日不能忘老。人則不然，未嘗置欣戚于胸中也，睹金珠珍玩當如小兒之弄戲劇方雜，然前陳疑若可悅即委之以去了，無戀想遭橫逆機，當如醉人之受詈辱耳，無所聞目無所見，酒醒之後，所以為我者自若也，何所加損哉。《省心錄》：和以處眾，寬以接下，恕以待人，君子人也。賢奕唐李文公問藥山禪師，曰：如何是惡風吹船，飄落鬼國。師曰：李翱小子問此何為。文公怒形于色，師笑曰：發此嗔恚心便是惡風吹船飄入鬼國也。吁藥山可謂善啟發人矣，以是推之則知利欲熾，然即是火坑貪愛沈溺便是苦海一念，清淨烈焰成池一念，警覺船到彼岸災患纏縛隨處而安，我無畏怖如械自脫惡人侵陵，待以橫逆我無忿嫉，如獸自奔。《讀書錄》：嘗過一獨木橋，一步不敢慢。惟恐蹉跌墜失，人之處世每事能畏慎如此，安有失者。意見天下有不如意，事不當忿激與爭昔人謂世齷齪富貴者，止如醉人弄酒，風正可耐渠一餉。,GJTS-XXD,古今圖書集成·學行典,431
孝弟,祗卒，放居喪以孝聞。所居廬室前有二慈烏來集，各據一樹為巢，自午以前，馴庭飲啄，午後更不下樹，每臨時，舒翅悲鳴，全似哀泣。家人伺之，未嘗有闕。時以為至孝之感。服闋，襲爵。武平中，待詔文林館。放性好文詠，頗善丹青，因此在宮中披覽書史及近世詩賦，監畫工作屏風等雜物見知，遂被眷待。累遷太子中庶子、散騎常侍。,GJTS-XXD,古今圖書集成·學行典,150
遊覽,幽願平生積，野好歲月彌，捨簪神區外，整褐●鄉垂，林遠炎天隔，山深白日虧，遊陰騰鵠嶺，飛清起鳳池，隱曖松霞被，容與澗煙移，將遂丘中性，結駕終在斯。,CTEXT,藝文類聚 ,72
孝弟,嘗以父不逮養，每遇四時祭享慟不欲生。弘治二年母病，籲天祈身代。及卒，廬墓三年不入居室。有鳩來巢產白雛，人謂孝感所致。,GJTS-XXD,古今圖書集成·學行典,58
志道,文定卻是卓然有立，所謂非文王猶興者。曰：固是。他資質好，在太學中也多聞先生師友之訓，所以能然。嘗得潁昌一士人，志其姓名，問學多得此人警發。後為荊門教授，龜山與之為代，因此識龜山，因龜山方識游謝，不及識伊川。自荊門入為國子博士，出來便為湖北提舉。是時上蔡宰本路一邑,GJTS-XXD,古今圖書集成·學行典,131
明智,傅青主徵君山善草書，一日醉後，偶作草書，書畢偃臥，書置几上，子眉潛以己書易之。傅醒見之，歎曰：「我昨醉後偶書，今起視之，中氣已絕，殆將死矣。」眉亟白其事，山曰：「然則汝不食麥矣。」後果然。常熟邵薪傳刑部燈，順治壬辰進士，嘗言向子平未是達人，既知富不如貧，貴不如賤，便應知死賢於生。或問計甫草暇日何以自娛，計云：「賦詩彈碁，俱增惡業，但能日誦《楞嚴經》兩卷，便足了一生事。」,WIKI,清稗類鈔,186
孝弟,從兄賈分財不私一錢母，卒每見遺物嗚咽不勝哀，事父曲盡奉養之，節父年九十樂而忘老，稱大耋得地葬，父喪執紼跣行二十里，負土成墳一縕袍，十年不易嘗捐，萬金建宗祠，一時爭以義，歸之三子宗孝，宗文宗道。,GJTS-XXD,古今圖書集成·學行典,96
尤悔,賈秋壑德祐乙亥八月生日。建醮青詞云：「老臣無罪，何眾議之不容上帝好生，奈死期之已迫。適值垂弧之旦，預陳易簀之辭。竊臣際遇三朝，始終一節。為國任怨，但知存大體以杜私門。遭時多艱，安敢顧微軀而思末路。屬敵強鄰之壓境，率驕兵悍將以徂征。違命不前，致成酷禍。措躬無所，惟冀後圖。眾口皆詆其非，百喙難明此謗。四十年勞悴，悔不為留侯之保身。三千里流離，猶恐置霍光千赤族。仰慚覆載，俯愧劬勞。伏願皇天后土之鑒臨，理考度宗之昭格。三宮霽怒，收瘴骨於江邊。九廟闡靈，掃妖氛於境外。」此時已無廖王諸客矣。蓋似道手筆也。,WIKI,宋稗類鈔,249
孝弟,祝芹，字彥學，任衢州府知事，與礦賊戰，屢有功。賊懼，以千金求免，芹怒卻之，捕賊愈急。一日將弓兵與子永孝巡緝，猝與賊遇，後隊不繼，顧謂子曰：死矣。吾戰汝可逃也。遂提劍躍馬而前，賊四簇刺之，芹身被重傷。其子見父，急呼號趨赴。父子俱死於賊。衢人哀之，並立祠焉。家貧常傭工養父母。殂廬墓七年，哀毀如初，當道表揚之。居父喪哀毀。祖母卒廬墓。有司上其事，詔旌其門。母卒廬墓三年，以賢孝稱。,GJTS-XXD,古今圖書集成·學行典,188
心學,臣若水通曰：人心如鏡者何也，本無物也，故物來則照物去不照，照與不照而鏡之本體自如也，照在物而不在鏡也，無將無迎順其自然，聖人之心不失其本體，如是而已矣。故君子之學廓然而大公物來，而順應至此焉，止矣。是故本體得而學問之功終矣，故曰：學問之道，無他求其放心而已矣。魏了翁曰：人之一心至近而遠，至小而大，至微而著。臣若水通曰：心者廣大而無外周流，而無窮者也。無遠近無小大無顯微，是故近而能遠小而能大微，而能著故盡心存心，而天下之理盡之矣，人君之治天下可不務乎。吳元年五月置福建行省，以福汀漳泉建寧邵武興化延平八府，隸之命中書省參政蔡哲為參政，太祖諭之曰：君子立身行己，莫先于辨義利，夫義者保身之本利者，敗名之源，常人則惟利是趨，而不知是義。君子則惟義是守，而竟忘乎利，此所以異于常人者也。福建地瀕海民，物富庶番，船往來私交者，眾往時官吏多為利訹陷于罪戾，今命卿往必堅所守，毋蹈其非哲。,GJTS-XXD,古今圖書集成·學行典,389
尚論,柳開少好任氣，大言淩物。應舉時以文章投主司於簾前，多至千軸，載以獨輪車。引試日，衣襴自擁車入，欲以此駭眾取名。時張景能文有名，惟袖一書簾前獻之。主司人稱賞，擢景優等。時人為之語曰：「柳開千軸。不如張景一書。」,WIKI,宋稗類鈔,104
技勇,平陸有巨盜劫富室，殺傷事主，踰月獲盜，解省審訊，供不諱，論斬，而梟首於平陸。平陸距太原千餘里，守備廖某押解盜首出省。廖負拳術，善超距，曾充毅軍材官，頗自負，途中恃無恐。行至平遙，遇鑣客五六人由京護餉回秦，中有二人，引廖為同鄉，甚暱。其一姓卞，名雲西，年老而無鬚，鬢蒼白，辮聯假髮，粗盈握，盤於頂而裹以帕，大逾笠，鞋尖包鐵葉，手持煙桿，長二尺，巨如杯口，捫之，鐵也。廖以此乃鑣客常態，未之奇。將抵趙城，卞忽謂廖曰：「君知近日之危乎？」廖愕然曰：「不知也。」曰：「盜首為洪洞人，其黨沿途伺伏，將劫首級以葬，徒以有我輩在，未敢造次。君不信，明晨盍於牆外驗之。」迨往驗，果有跡。廖年少，殊勇往，曰：「今夜當俟其至。」卞曰：「盜能且眾，君非其敵，來日，行至趙城、洪洞之交，必不能免。事已至此，請效臂指。」廖叩謝，曰：「雖然，長者為客，寇至，余當前驅。」卞曰：「若是則事當敗。君但知戰陣之事，礮火相見，無奇可用，未知短刃相接，其機間不容髮，一轉瞬間，敵乘我之瑕而槍機發矣。君第安睡，毋掣我肘。」廖唯唯。,WIKI,清稗類鈔,445
孝弟,張俸字朝恩，貧不能脩脯，遇經生輒挾策，問人多憐之，年十六為童子師，所至見嚴憚授書，夜分不倦以名師稱，得尺布斗米必奉二人，自以不能甘旨，每宴會遇廣饌嗚咽不下箸，父母病革侍湯藥衣不解帶，及歿俸已耄哭泣如嬰兒，哀毀骨立，歲時嘗祭輒泫泣，撫二弟營衣食推予遺產，徭役悉自任，數日不見即如失俸歿，其季為行三年喪，提學御史旌其門，兵備題墓曰，孝友先生。,GJTS-XXD,古今圖書集成·學行典,169
貫,然而無定在無定名也，舜曾恐人求之幽深元遠，故危微精一，忠恕之言，無非欲人反求諸心，而近裏著己有所持循以為功也，若執言詮則人人殊矣，孔之一即異乎，堯之中矣，孰不知盤隨山移而針則有定舟隨水轉而舵則當操使操舵用針者，無活法焉，則執中無權執一賊道弊可勝言哉，雖然堯以執中傳之舜舜傳之禹孔以一貫語乎參，又語乎賜道固得人而後傳也不知其語，舜禹語參賜正所以教萬世無窮也但自生民以來前，而唐虞群聖人都俞吁咈協恭和衷相與警惕於朝堂之上，此一時也。君臣即師友也，繼而春秋群聖賢考德問業請業請益相與切於洙泗之濱，此一時也。師友即君臣也，其閒如湯尹文武周召翕然唐虞之休風，如周程張邵朱陸宛乎，孔氏之家法不如此而望其德業之相成聖學之大倡未之有也，是故有志聖學而執中一貫其道脈如故也。在天在田聖作物睹聲應氣求雲龍風虎不有曠世相傳者在乎。一貫部雜錄《子華子‧大道篇》：一之所成萬紀以生一之所綱，萬有以藏是。故空者無不備之謂也，洞者無不容之謂也。,GJTS-XXD,古今圖書集成·學行典,407
是非,君子行正氣，小人行邪氣。內便于性，外合于義，循理而動，不繫于物者，正氣也。重于滋味，淫于聲色，發于喜怒，不顧後患者，邪氣也。邪與正相傷，欲與性相害，不可兩立。一植一廢。故聖人損欲而從事于性。,GJTS-XXD,古今圖書集成·學行典,95
言語,程子曰：言以簡為貴，德進則言自簡。朱子曰：覺言語多便簡默。輔漢卿曰：大凡人纔信，實則言自簡默。徐羨之，沉密寡言。呂許公，沉靜寡言。吳遵路，謹重寡言。胡文定，公恬靜寡言。英曰：余觀繫辭，所謂吉人，程子所謂德進，輔漢卿所謂信實，以至徐之沉密，呂之沉靜，吳之謹重，胡之恬靜則言之簡者，豈適然哉。,GJTS-XXD,古今圖書集成·學行典,144
外物,演門有親死者，以善毀，爵為官師，其黨人毀而死者半。堯與許由天下，許由逃之；湯與務光天下，務光怒之。紀他聞之，帥弟子而踆於窾水，諸侯弔之三年，申徒狄因以踣河。,CTEXT,莊子 ,78
言語,庾公造周伯仁。伯仁曰：「君何所欣說而忽肥？」庾曰：「君復何所憂慘而忽瘦？」伯仁曰：「吾無所憂，直是清虛日來，滓穢日去耳。」,CTEXT,世說新語 ,61
學問,蓋聞子發之戰，進如激矢，合如雷電，解如風雨，員之中規，方之中矩，破敵陷陳，莫能壅御，澤戰必克，攻城必下。彼非輕身而樂死，務在於前，遺利於後，故名立而不墮。此自強而成功者也。是故田者不強，囷倉不盈；官御不厲，心意不精；將相不強，功烈不成；侯王懈惰，後世無名。《詩》云：我馬維騏，六轡如絲。載馳載驅，周爰諮謀。以言人之有所務也。通於物者，不可驚以怪；喻於道者，不可動以奇；察於辭者，不可燿以名；審於形者，不可遯以狀。世俗之人，多尊古而賤今，故為道者必託之於神農、黃帝而後能入說。亂世闇主，高遠其所從來，因而貴之。為學者蔽於論而尊其所聞，相與危坐而稱之，正領而誦之。此見是非之分不明。夫無規矩，雖奚仲不能以定方圓；無準繩，雖魯般不能以定曲直。是故鍾子期死而伯牙絕絃破琴,GJTS-XXD,古今圖書集成·學行典,331
貴德,智伯還自衛，三卿燕於藍臺，智襄子戲韓康子而侮段規，智果聞之諫曰：「主弗備難，難必至。」曰：「難將由我，我不為難，誰敢興之。」對曰：「異於是，夫郤氏有車轅之難，趙有孟姬之讒，欒有叔祁之訴，范中行有函冶之難，皆主之所知也。夏書有之曰：『一人三失，怨豈在明，不見是圖。』《周書》有之曰：『怨不在大，亦不在小。』夫君子能勤小物，故無大患；今主一謀而媿人君、相，又弗備，曰不敢興難，毋乃不可乎？嘻！不可不懼，蚋蟻蜂蠆皆能害人，況君相乎？」不聽，自是五年而有晉陽之難，段規反而殺智伯于師，遂滅智氏。,CTEXT,說苑 ,243
孝弟,陳爌嗚呼，此故，庠生孝子動宇雷公墓也。公有冢孫，曰噓和，為余丙戌同年友。余承乏秦藩，嘗數過從之。故獲知公遺事。公諱振關動宇其字也。其所可知之，祖曰：中為洪洞丞，四傳至。其父曰：邦起生二子。公為長，公幼氣骨不凡，尊長咸器之治。經通尚書，補邑博士弟子員，呫嗶孜孜如有所不及。乃神瘁貌日，以其父。憐之謂，吾雷氏，世約今宗祧有承，足矣。富貴顯榮非所期，兒毋以學。使吾心惻焉。於是，稍置鉛槧，不復言進。取菽水供歡，竭力養志，以終其身。余聞公貌溫恭樸，木性依乎。仁而動以禮，自持裒衣。矩步出言有章，與人交恂恂，善下人。未睹其怨怒之色，處不足之地，而坦然恆若有餘。蓋古所云：隱君子也。其父大耋，遘疾。公禱於天，願身代刲股以療。延九齡，乃沒。哀毀骨立，葬祭誠信廬，於墓者三年。有司上其事，得旌表，故今稱雷孝子配孺人。徐氏閫範嚴靜，有少君裙布之義，先公卒。卒時，公年五十矣。終身居，不復娶。今合葬云。孟津陳子曰：余察孝子行誼，最高竊慨焉。慕之，獨以未得親炙。為憾然噓和述其王父之德，不誣也。及觀，諸所為傳若誌亦。既章章矣，而噓和尤拳拳。屬余表其墓，夫雷氏孝謹之，風其日興乎。因撮其大概，使鑱之麗牲之石。,GJTS-XXD,古今圖書集成·學行典,492
義俠,幽燕俗喜鬬很，而蠡、博、高、肅、獻諸邑與山東之泰山、齊河壤地相接，其間椎埋剽劫之徒尤多。會世亂，所在蜂起，蠡之鄉北東西焚掠無虛日，獨南鄉以時泰故，得無事。總督張某聞其名，使邑令召之，屬以擊賊事。時泰固心喜，又重以大府命，毅然不辭。不與以官，止易其名，曰鄉長。時泰受任，乃椎牛具酒食，聚東北西鄉之豪傑而誓之曰：「自某至某，凡村幾，屬之某，其村之可屬以事者，某任之，有事，則某與某畢其力，非是，有罰。鄉之中有不良者，教之，不率，有罰，相隱庇罰同。凡某與某不善，聞於時泰，時泰不善，聞於官，不如約，有罰。」眾皆聽命惟謹。數年，蠡之鄉大治，於是時泰以能擊賊名於蠡。,WIKI,清稗類鈔,278
篤行,張則文性行端質，好施濟戚里。待文舉火者眾，鄉爭搆欲訟者，息之已訟者解之恆謂訟，乃殺氣無訟則兵刑寢矣。年七十三卒。子開魏以《明經》教諭江夏陞廣東，遂溪令。時值南警本郡，鎮將守備劫，屬縣印迎降。魏抗節服鴆，為監守者解逃深山。為僧數月，始出白其狀督撫憐其抗節上疏申雪獲免歸。,GJTS-XXD,古今圖書集成·學行典,134
厚薄,長松茹退憨憨子曰：善行者，無足跡，善言者，無舌力，如是言，如是行，謂之不言而言，不行而行，不言而言者，言滿天下本無言，不行而行者，行遍天下本無行。故曰：不行而至，不言而信也。《華川卮辭》：禍患之臻，言行之失召之也，故君子之謹言慎行也，視其足嘗若刖，視其舌嘗若結。《寒檠膚見》：昔有人朝三飯于家，而教其鄰以辟之，方又有人十年空言以報仇而不敢動，又有人終日礪劍以刺虎，見虎而反卻走者。《少史》子曰：空言無實，君子病其誕，大言不慚，聖人知其難，夫有辟之方則家之三飯何為耶，遇仇不動則十年之圖報何為耶，見虎卻走則終日之礪劍何為耶，是以不言而躬行者，萬石君之所以見，以清談而廢事者，司馬氏之所以自敗，故議論多而成功少者，達人之所深戒。高攀龍《語錄》言行最不可欺家人，故家人卦曰：言有物而行有恆。《牖景錄》：夫人之言，常是所為，常非方其為之也，不復憶其言及其言之也，不復反其為，反其為則難言矣，憶其言則不行矣。,GJTS-XXD,古今圖書集成·學行典,399
剛柔,巽而耳目聰明，柔進而上行，得中而應乎剛，是以元亨。下體巽為順於理離明，而中虛於上為耳目聰明之象，凡離在上者皆云柔，進而上行柔在下之物乃居尊位，進而上行也，以明居尊而得中道應乎，剛能用剛陽之道也，五居中而又以柔而應剛，為得中道其才，如是所以能元亨也。又象曰：玉鉉在上，剛柔節也。剛而溫乃有節也，上居成功致用之地，而剛柔中節，所以大吉無不利也。,GJTS-XXD,古今圖書集成·學行典,170
篤行,嘗夜行被劫，劫者知傑，乃跪泣悔過。傑曰：爾能改乎。則終身不復爾，且獎進爾為人也。自此絕口不談。或問之，曰：我殊愧王烈其人，則真周處耳。果卒為善士。,GJTS-XXD,古今圖書集成·學行典,73
隱逸,祖尚之，宋司空。父鑠，宜都太守。元嘉末為宋文帝挽郎，解褐著作郎，中軍衛軍行佐，太子舍人，平南參軍，撫軍主簿，太子洗馬，丹陽、吳郡丞。清退無嗜欲。又除征北參軍事，司徒主簿，太子中舍人。泰始中妻亡，還吳葬舊墓。除中書郎，不拜。仍住吳，居波若寺，足不踰戶，人莫見其面。明帝崩，出奔國哀，除為司空從事中郎，不就。乃除永嘉太守。求時寄住南澗寺，不肯詣臺，乞於寺拜受，見許。一夜忽乘小船逃歸吳，隱虎丘山，復除黃門郎，不就。永明四年，世祖以為大中大夫，又不就。七年卒，年五十六。初，求母王氏為父所害，求兄弟以此無宦情。,GJTS-XXD,古今圖書集成·學行典,252
異數,靖康元年正月戊辰，金人攻浚州。徽廟微服出通津門，禦小舟，將次雍丘，阻淺，船不得進。上患之，夜禦駿騾名鵓鴿青，望雎陽而奔，聞雞啼。濱河有小市，民皆酣寢。獨一老姥家張燈，竹扉半掩，上排戶而入。嫗問上姓氏？曰：「姓趙，居東京，已致仕，舉長子自代。」衛士皆笑。上徐顧衛士亦笑。嫗進酒，上起受嫗酒，復傳爵與衛士。嫗延上至臥內擁爐，又爇勞薪與上釋襪烘趾。久之，上語衛土，令記嫗家地名。及龍舟還京，嫗已沒，乃以白金賜其諸孫。,WIKI,宋稗類鈔,205
樂府,六引緩清唱，三調佇繁音，列筵皆寂寂，咸共聆會吟，會吟自有初，請從文命敷，敷績壺冀始，刊木至江汜，句踐善廢興，越王識行止，范蠡出江湖，梅福入城市。娥眉分翠羽，明月發清陽，丹脣翳皓齒，秀色若珪璋，容華既以豔，志節擬秋霜。雲楣桂成戶，飛棟杏為梁，斜窗通藥氣，細隙引塵光，裁衣魏后尺，汲水淮南床，青驪暮已及，豫使羅裙香。,CTEXT,藝文類聚 ,156
篤行,有德器，崇義好施，視民閒疾苦若己身遇啼饑號寒者，必周之，使得其所。歿，後士民思慕之。孫綸綬皆登進士第，為名諫議。,GJTS-XXD,古今圖書集成·學行典,56
無為,秦始皇帝設，為車裂之誅，以斂姦邪，築長城於戎境，以備胡、越，征大吞小，威震天下，將帥橫行，以服外國，蒙恬討亂於外，李斯治法於內，事逾煩，天下逾亂，法逾滋而姦逾熾，兵馬益設而敵人逾多，秦非不欲為治，然失之者，乃舉措暴眾，而用刑太極故也。,CTEXT,新語 ,117
指武,楚莊王伐陳，吳救之，雨十日十夜晴。左史倚相曰：「吳必夜至，甲列壘壞，彼必薄我，何不行列鼓出待之。」吳師至楚，見成陳而還。左史倚相曰：「追之。」吳行六十里而無功，王罷卒寢。果擊之，大敗吳師。,CTEXT,說苑 ,94
達生,孫子出。扁子入坐，有間，仰天而歎。弟子問曰：「先生何為歎乎？」扁子曰：「向者休來，吾告之以至人之德，吾恐其驚而遂至於惑也。」弟子曰：「不然。孫子之所言是邪，先生之所言非邪，非固不能惑是。孫子所言非邪，先生所言是邪，彼固惑而來矣，又奚罪焉？」,CTEXT,莊子 ,120
學思,橫渠曰：仲尼絕四意有思也。夫子嘗言，學而不思則罔，又言君子有九思，今橫渠之言，與此相反。絕四是聖人事不思不勉者也，學者則思不可無，但不可有私意耳。,GJTS-XXD,古今圖書集成·學行典,73
孝弟,舅姑夫子無閒言。初，平陽凶，訃至氏哀毀，踰禮以死。自誓然慮，子幼恐孝子屍不歸，歸矣而斂而棺，皆躬自檢視。凡七日絕粒，遠近聞者，乃群謂御宿先生有子孝子，有婦孝子生戊申七月。距死，甲申得春秋三十有七。初娶石氏先死繼即，徐氏并祔葬子。尊儉太學生孫。祖德壬寅夏，太學儉乃以狀，躬詣鴈門，請余為文以表。其墓往御宿先生，建鴈門。節諸父老至今，能言其政，立祠西城。俎豆不衰，余生後去，先生幾三十年踵位，而至先生有子如此。表章不在後人哉。即不文義，不可辭，乃為泣銘。曰：荊山之，漆沮之。維仲季故渟靈毓光，成仁取義。千秋孔彰烈女配之奠，坎北方植以松柏，左右梧楊，有雙飛鳥，自名鴛鴦。行人稽首過之徬徨。,GJTS-XXD,古今圖書集成·學行典,291
厚薄,時此天命之性，則喜怒哀樂自爾中節，君臣父子，夫婦昆弟，朋友自莫不和天地萬物自然位育，而四達不悖矣，是故謂之中庸者，一中以為日用之常，達之天下不可，須臾離也，譬木之根，水之源，其枝葉花實，固榮謝開落不常，而根自生，生之不窮，其盈科放海，固波瀾流注不一，而源自混，混之不竭，斯道達之天下，一由天性降衷者，以立其本，此所以無所不達，而為率性之道也，特君子自戒懼中來而中和位育，乃其常事，若無所忌憚，即為小人反中庸矣，雖然人知道不外乎，倫矣，不知即吾天命之性人知，道不外乎，情矣，不知即吾未發之中，此子思所以必推本言之之意也，夫何中庸之道不明于後世，迺自以為求道于天命之性，淵淵乎，無聲無臭而已矣，謂父子兄弟為假合之相，而必欲斷絕乎，人倫自以為求道，于未發之中默默乎，不睹不聞而已矣，謂喜怒哀樂為恩愛之私，而必欲寂滅乎，種性道其所道，豈中庸不遠人之道哉，達之一身，一家且不能其何以達天下哉，故曰：為道而遠人，不可以為道。又曰,GJTS-XXD,古今圖書集成·學行典,408
性,又問氣之，始有清無濁，有美無惡濁者，清之變惡者，美之變以其本清本美，故可易之，以反其本，然則所謂變化氣質者，似亦所以復其初也。曰：氣之始固，無不善然流行到今日，則其雜也，久矣。但其運行交錯則其善惡，卻各自有會處，此上智下愚之所以分也。氣升降無時止息理，只附氣惟氣有昏濁，理亦隨而閒隔。人之氣稟有清濁，偏正之殊，故天命之正，亦有淺深厚薄之異，要亦不可不謂之性。問氣稟在於人身，既復天理，氣稟還去得否。曰：天理明則彼如何著得。問理無不善，則氣稟胡為有清濁之殊。曰：纔說著氣，便自有寒有熱有香有臭。氣質之性，便只是天地之性，只是這箇天地之性，卻從那裡過好底性，如水氣質之性，如著些醬與鹽，便是一般滋味。性譬之水本皆清也，以淨器盛之則清以不淨器盛之，則臭以污泥之器盛之，則濁本然之清，未嘗不在，但既臭濁猝難得便清，故雖愚必明，雖柔必強也。煞用氣力然後能至。有是理而後有是氣，有是氣則必有是理。,GJTS-XXD,古今圖書集成·學行典,392
篤行,張士學，其先仲安隸順義縣，後徙居本縣。萬春鄉負郭里而家焉。士學隱居樂善，嘗有鄉人入室竊物，既見乃反身藏避，少頃呼其名諭之曰：汝得非饑窘乎。其人羞赧跪拜謝罷，復與之米麥而去。時人皆以長者稱之。,GJTS-XXD,古今圖書集成·學行典,95
淫辭,非辭無以相期，從辭則亂。亂辭之中又有辭焉，心之謂也。言不欺心，則近之矣。凡言者，以諭心也。言心相離，而上無以參之，則下多所言非所行也，所行非所言也。言行相詭，不祥莫大焉。,CTEXT,呂氏春秋 ,85
君道,魯哀公問於孔子曰：「吾聞君子不博，有之乎？」孔子對曰：「有之。」哀公曰：「何為其不博也？」孔子對曰：「為其有二乘。」哀公曰：「有二乘則何為不博也？」孔子對曰：「為行惡道也。」哀公懼焉。有間曰：「若是乎君子之惡惡道之甚也！」孔子對曰：「惡惡道不能甚，則其好善道亦不能甚；好善道不能甚，則百姓之親之也，亦不能甚。」《詩》云：『未見君子，憂心惙惙，亦既見止，亦既覯止，我心則說。』詩之好善道之甚也如此。哀公曰：「善哉！吾聞君子成人之美，不成人之惡。微孔子，吾焉聞斯言也哉？」,CTEXT,說苑 ,234
孝弟,吳士奇字君實，號文臺，世居東洞庭山，年十七歲而孤，有弟四人幼者方娠也，喪事畢，即辭家走東省，賈於郯茹荼含辛不避寒暑，恢前人之緒事，母奉養備至，事庶母如己母，自娶為諸弟娶女，兄弟四在閨者嫁孀居者，膳友恭遜睦，室無二心，戶無殊業，年五十始分爨盧倫，撰孝友篇以美之，年六十七而卒，王心一誌其墓，子瑞字五玉吳庠生，事親甚孝，不替父，教山中，稱為孝友之家。,GJTS-XXD,古今圖書集成·學行典,173
講學,又，既得後須放開，此亦非謂須要放開，但謂既有所得自然意思，廣大規模開廓，若未能如此，便是未有所得，只是守耳。蓋以放開與否為得與未得之驗，若謂有意須教放開，則大害事矣。《上蔡論》：周恭叔放開忒早，此語亦有病也。鳶飛魚躍，察見天理正與，《中庸》本文察字異指，便入堯舜氣象，亦只是見得天理自然，不煩思勉處爾。若實欲到此地位，更有多少工夫，而可易其言耶？疑上蔡此語，亦傷快也，近來玩索，漸見聖門，進趨實地，但苦惰廢，不能知人意爾。又所答二公問甚精當，熹亦嘗答之，只說得大概，不能如此之密。然勸深父，且看語、孟、大學，其意亦如所示也。仲弓一段太迫切，觀渠氣質與識致所及，似禁不得如此鉗鎚也。晉叔亦是自悠悠，諸公覺得且如此，何丞近得書，亦未有進處餘，則不聞問也。季通兩日儘得講論，亦欲附書，未暇，渠終是未專一，若降伏得此病，痛下方有可用力處，已深告之，未知如何，終日憒憒自救不了，更添得此累，思與吾擇之，相聚觀感警益之助，何可得耶？瞻仰非虛言也。,GJTS-XXD,古今圖書集成·學行典,417
篤行,少孤，獨與母居。家貧，以筋力致養，孝行著於鄉里。及長，能習禮經，教授常數百人。哀帝時，察孝廉，再遷五原屬國候，遭母憂去官。服竟後為沮陽令。會王莽篡位，茂棄官，避世弘農山中教授。建武二年，歸，為郡門下掾。時赤眉二十餘萬眾攻郡縣，殺長吏及府掾史。茂負太守孫福踰牆藏空穴中，得免。其暮，俱奔盂縣。晝則逃隱，夜求糧食。積百餘日，賊去，乃得歸府。明年，詔書求天下義士。福言茂曰：臣前為赤眉所攻，吏民壞亂，奔走趣山，臣為賊所圍，命如絲髮，賴茂負臣踰城，出保盂縣。茂與弟觸冒兵刃，緣山負食，臣及妻子得度死命，節義尢高。宜蒙表擢，以厲義士。詔書即徵茂拜議郎，遷宗正丞。後拜侍中，卒官。,GJTS-XXD,古今圖書集成·學行典,284
臣術,齊侯問於晏子曰：「忠臣之事其君何若？」對曰：「有難不死，出亡不送。」君曰：「裂地而封之，疏爵而貴之；吾有難不死，出亡不送，可謂忠乎？」對曰：「言而見用，終身無難，臣何死焉；謀而見從，終身不亡，臣何送焉。若言不見用，有難而死之，是妄死也；諫而不見從，出亡而送，是詐為也。故忠臣者能納善於君而不能與君陷難者也。」,CTEXT,說苑 ,154
孝弟,天與人相去邈矣。然人心者，神明所舍，而感應之機在焉。當其至感之際，有非智力所能及者。今觀孝子孫庸之事，得不為之興。慨乎庸滁，人字允良。昔其父景和之行役也。庸猶在母腹生。始六月，而父客死廣西之南寧甫。三歲，母氏見背鞠於祖父母。未幾，祖父母沒。則依季父母。弱冠俾婿於同郡朱氏。每痛失怙之早，而未知所在。與人言，輒嗚咽不自休。及季父卒，歸承家祀,GJTS-XXD,古今圖書集成·學行典,169
言語,因來以進之，審諭以明之，雜稱以廣之，立準以正之，疏煩以理之，疾而勿迫，徐而勿失，雜而勿結，放而勿逸，欲其自得之也，故大禹善治水而君子善導人，導人必因其性，治水必因其勢，是以功無敗而言無棄也，荀卿曰：禮恭然後可與言道之方，辭順然後可與言道之理，色從然後可與言道之致，有爭氣者勿與辯也。孔子曰：惟君子然後能貴其言，貴其色，小人能乎，哉仲尼荀卿先後知之。問者曰：或有周乎，上哲之至論通乎，大聖之洪業而好與俗士辯者，何也。,GJTS-XXD,古今圖書集成·學行典,207
篤行,人各有志，所規不同，故乃有登山而採玉者，有入海而採珠者，豈可謂登山者不知海之深，入海者不知山之高哉。君謂僕以鄭為東家丘，君以僕為西家愚夫邪。崧辭謝焉。又曰：兗、豫之士，吾多所識，未有若君者；當以書相分。原重其意，難辭之，持書而別。原心以為求師啟學，志高者通，非若交游待分而成也，書何為哉。乃藏書于家而行。原舊能飲酒，自行之後，八九年間，酒不向口。單步負笈，苦身持力，至陳留則師韓子助，潁川則宗陳仲弓，汝南則交范孟博，涿郡則親盧子幹。臨別，師友以原不飲酒,GJTS-XXD,古今圖書集成·學行典,226
三守,凡劫有三：有明劫，有事劫，有刑劫。人臣有大臣之尊，外操國要以資群臣，使外內之事非己不得行。雖有賢良，逆者必有禍，而順者必有福。然則群臣直莫敢忠主憂國以爭社稷之利害。人主雖賢不能獨計，而人臣有不敢忠主，則國為亡國矣，此謂國無臣。國無臣者，豈郎中虛而朝臣少哉？群臣持祿養交，行私道而不效公忠。此謂明劫。鬻寵擅權，矯外以勝內，險言禍福得失之形，以阿主之好惡，人主聽之，卑身輕國以資之，事敗與主分其禍，而功成則臣獨專之。諸用事之人，壹心同辭以語其美，則主言惡者必不信矣。此謂事劫。至於守司囹圄，禁制刑罰，人臣擅之，此謂刑劫。三守不完則三劫者起，三守完則三劫者止，三劫止塞則王矣。,CTEXT,韓非子 ,285
復恩,孝景時，吳楚反，袁盎以太常使吳，吳王欲使將不肯，欲殺之，使一都尉以五百人圍守盎；盎為吳相時，從史與盎侍兒私通，盎知之不泄，遇之如故人，有告從史，從史懼亡歸，盎自追，遂以侍兒賄之，復為從史。及盎使吳見圍守，從史適為守盎校司馬，夜引盎起曰：「君可以去矣，吳王期旦日斬君。」盎不信，曰：「公何為者也？」司馬曰：「臣故為君從史盜侍兒者也。」盎乃敬對曰：「公見親，吾不足以累公。」司馬曰：「君去，臣亦且亡避，吾親君，何患！」乃以刀決帳，率徒卒道出，令皆去，盎遂歸報。,CTEXT,說苑 ,228
婚姻,康熙己丑冬，崇仁有兩家同日娶婦者：一富室，賈姓；一士族，謝姓。新婦一姓王，名翠芳，婿為賈；一姓吳，婿為謝。吳貧而王富。兩家香車遇於陌上，時大雪，幾不辨途徑，車各飾綵繪，覆以油幕，積雪封之一二寸，行二三里，同憩於野亭，輿夫僕輩以體寒，拾薪蓺火以取溫。久之，雪愈甚，恐日暮途遠，各擁香車分道去。,WIKI,清稗類鈔,145
孝弟,事母曲盡子道，母怒俯伏泣罪，至解乃已。母病，侍湯藥不解衣者累月，親為嘗藥。比沒，廬墓三年，杜司馬寧為傳。,GJTS-XXD,古今圖書集成·學行典,52
孝友,陳質庵，名容禮。以父英德令沁齋謫戍伊犁，遂棄妻子，隨侍以往，跬步不離者十餘載。嘗密請於將軍松筠，願以身代，俾父得生入玉門。松憐其誠，據情入奏，雖未奉俞旨，而孝子名布於域外矣。父歿，徒跣萬里，扶柩歸葬，廬墓三年。後官江蘇通判。及松入掌鈞軸，書聯贈之曰：「攬勝寰中九萬里，承懽塞外十三年。」蓋紀實也。,WIKI,清稗類鈔,148
志氣,劉備性好結眊，時適有人以髦牛尾與備者，備因手自結之。亮乃進曰：明將軍當復有遠志，但結眊而巳耶。備知亮非常人也，乃投眊而言曰：是何言與。我聊以忘憂耳。《晉書‧王濬傳》：濬疏通亮達，恢廓有大志。嘗起宅，開門前路廣數十步。人或謂之何太過，濬曰：吾欲使容長戟幡旗。眾咸笑之，濬曰：陳勝有言，燕雀安知鴻鵠之志。《祖逖傳》：逖字士雅，與司空劉琨俱為司州主簿，情好綢繆，共被同寢。中夜聞荒雞鳴，蹴琨覺曰：此非惡聲也。後逖為奮威將軍、豫州刺史。渡江，中流擊楫而誓曰：祖逖不能清中原而復濟者，有如大江。辭色壯烈,GJTS-XXD,古今圖書集成·學行典,246
風操,江南風俗，兒生一期，為製新衣，盥浴裝飾，男則用弓矢紙筆，女則刀尺鍼縷，並加飲食之物，及珍寶服玩，置之兒前，觀其發意所取，以驗貪廉愚智，名之為試兒。親表聚集，致讌享焉。自茲已後，二親若在，每至此日，嘗有酒食之事耳。無教之徒，雖已孤露，其日皆為供頓，酣暢聲樂，不知有所感傷。梁孝元年少之時，每八月六日載誕之辰，常設齋講；自阮修容薨歿之後，此事亦絕。,CTEXT,顏氏家訓 ,172
主敬,問某常學持敬，讀書心在書，為事心在事，如此頗覺有力，只是瞑目靜坐時支遣思慮不去。或云：只瞑目時已是生妄想之端，讀書心在書，為事心在事，只是收聚得心，未見敬之體。曰：靜坐而不能遣思慮，便是靜坐時不曾敬。敬則只是敬，更尋甚敬之體，似此，支離病痛愈多，更不曾得做工夫，只了得安排杜撰也。,GJTS-XXD,古今圖書集成·學行典,140
諫諍,某學士有陳奏，摺皆封口。舊例，凡封口摺，雖軍機大臣亦不得私窺一字。學士偶捧章，匆匆入，為徐用儀所見。徐詰之曰：「汝今日又是封口摺，果劾誰？」學士厲聲曰：「汝不須問，總有汝在其中。」未幾，徐奉指出軍機，乃知學士前言，非虛語也。,WIKI,清稗類鈔,112
水旱,禹、湯聖主，后稷、伊尹賢相也，而有水旱之災。水旱，天之所為，饑穰，陰陽之運也，非人力。故太歲之數，在陽為旱，在陰為水。六歲一饑，十二歲一荒。天道然，殆非獨有司之罪也。,CTEXT,鹽鐵論 ,83
至忠,齊王疾痏，使人之宋迎文摯。文摯至，視王之疾，謂太子曰：「王之疾必可已也。雖然，王之疾已，則必殺摯也。」太子曰：「何故？」文摯對曰：「非怒王則疾不可治，怒王則摯必死。」太子頓首彊請曰：「苟已王之疾，臣與臣之母以死爭之於王，王必幸臣與臣之母，願先生之勿患也。」文摯曰：「諾。請以死為王。」與太子期，而將往不當者三，齊王固已怒矣。文摯至，不解屨登床，履王衣，問王之疾，王怒而不與言。文摯因出辭以重怒王，王叱而起，疾乃遂已。王大怒不說，將生烹文摯。太子與王后急爭之而不能得，果以鼎生烹文摯。爨之三日三夜，顏色不變。文摯曰：「誠欲殺我，則胡不覆之，以絕陰陽之氣。」王使覆之，文摯乃死。夫忠於治世易，忠於濁世難。文摯非不知活王之疾而身獲死也，為太子行難以成其義也。,CTEXT,呂氏春秋 ,326
孝弟,先世周元慶為本邑令，民甚德之，遂居焉。思耽山水嗜吟詠，養親溫備至，事繼母純孝。嘗遠遊聞親病，即奔歸侍藥，衣不解帶者十月。籲天願以身代，割股糜藥以進，病輒起。及卒，葬龜峰，晨夕呼號，自名為見峰子，以見峰如見親也。著《見峰三集》。父喪，啜粥茹蔬廬墓三年。鄉里稱之。年四十五卒。知府芮麟題其墓曰孝子鞠莊先生之墓。父康為役事虧糧，法當論死，宗欽毅然別妻子，詣官請代父罪繫獄。歲餘將論決，遇恩宥得免。,GJTS-XXD,古今圖書集成·學行典,195
行旅,不有居者，誰守社稷，不有行者，許扞牧圉。又曰：先王卜征五年，歲襲其祥，祥習乃行。又曰：行李之往來，共其資糧屝屨，其可也。又曰：凡公行，告于宗廟，反行飲至，舍爵策勳焉。禮也。又曰：君行師從，卿行旅從。又曰：昔周穆王欲肆其心，周行天下，將皆必有車轍馬跡焉。行則有隨，立則有序，行而無隨，則亂於行。,CTEXT,藝文類聚 ,146
喻老,昔晉公子重耳出亡過鄭，鄭君不禮，叔瞻諫曰：「此賢公子也，君厚待之，可以積德。」鄭君不聽。叔瞻又諫曰：「不厚待之，不若殺之，無令有後患。」鄭君又不聽。及公子返晉邦，舉兵伐鄭，大破之，取八城焉。晉獻公以垂棘之璧假道於虞而伐虢，大夫宮之奇諫曰：「不可。脣亡而齒寒，虞、虢相救，非相德也。今日晉滅虢，明日虞必隨之亡。」虞君不聽，受其璧而假之道。晉已取虢，還，反滅虞。此二臣者皆爭於腠理者也，而二君不用也。然則叔瞻、宮之奇亦虞、鄭之扁鵲也，而二君不聽，故鄭以破，虞以亡。故曰：「其安易持也，其未兆易謀也。」,CTEXT,韓非子 ,248
廉儉,嘉慶末，帥仙舟侍郎承瀛奉命讞獄陝西，地方官供應過奢，有以五彩絲線塞枕與坐褥者，其他可知。乃曉之曰：「予在家，鋪墊用草，居官亦然。如此暴殄，尚識民間疾苦物力艱難耶？一夕之安，需數十金，勞民傷財，吾不忍也。」因誡員僕，絲毫不得擅取，面諭館人搜檢。有奴某，素持齋誦經，頗誠實，攜備使令，覬覦一古銅香爐，思以供佛，館人在馬鞍下檢出，帥怒，杖四十，逐之，賞館人銀一兩，從者咸懍然。,WIKI,清稗類鈔,185
孝弟,性至孝，父遘危疾，日夜跪哺湯藥，兩膝皆腫。盛夏假寐帳外，恐風侵父，不敢揮蚊，全體如痏。事聞旌表孝行，社曰：此子職也，何敢以要名乎。力辭不受。,GJTS-XXD,古今圖書集成·學行典,70
讓王,湯將伐桀，因卞隨而謀，卞隨曰：「非吾事也。」湯曰：「孰可？」曰：「吾不知也。」湯又因瞀光而謀，瞀光曰：「非吾事也。」湯曰：「孰可？」曰：「吾不知也。」湯曰：「伊尹何如？」曰：「強力忍垢，吾不知其他也。」湯遂與伊尹謀伐桀。,CTEXT,莊子 ,110
志道,幼敏悟強記，肄業荊山僧舍三年，入太學，擢進士第。教授隆興府，知德化縣，以興學校、崇政化為本。歲饉，行賑給有方。王藺、劉潁薦于朝，除登聞鼓院。光宗即位，遷太常寺簿，論今禮教廢闕，請敕有司取政和冠昏喪葬儀，及司馬光、高閌等書參訂行之。除太府寺丞，出知常州，提舉本路常平。秀州海鹽民伐桑柘，毀廬屋，莩殣盈野，或食其子持一臂行乞，而州縣方督促逋欠，灝見之蹙然。時有旨倚閣夏稅，遂奏乞併閣秋苗，不俟報行之。言者罪其專，移居筠州，已而寢謫命，止削兩秩，而從其蠲閣之請。灝既歸里，幅巾深衣，騎驢匡山閒，若素隱者。起知信州，改廣西轉運判官，移廣東提點刑獄，告老不赴。灝性行端飭，以孝友稱。朱熹守南康，灝執弟子禮，質疑問難。熹之沒，黨禁方厲，灝單車往赴，徘徊不忍去者久之。,GJTS-XXD,古今圖書集成·學行典,327
慎微,賞者，所以辯情也。評者，所以繩理也。賞而不正，則情亂於實，評而不均，則理失其真。理之失也，由於貴古而賤今，情之亂也，在乎信耳而棄目。古今雖殊，其跡實同，耳目誠異，其識則齊。識齊而賞異，不可以稱正跡，同而評殊，未得以言評。評正而賞翻，則情理並亂也。由今人之畫鬼魅者易為，巧摹犬馬者難為，工何也。鬼魅質虛而犬馬質露也。質虛者，可託怪以示奇形，露者不可誣罔，以是非難以其真而見妙也。託怪於無象可假非而為是，取範於真形則雖是而疑非。,GJTS-XXD,古今圖書集成·學行典,212
貞烈,會穆宗病，孝欽往視，或見孝哲未侍，立召至而嚴斥之，孝哲曰：「未奉懿旨。」孝欽語塞。及穆宗彌留，不待召，哭而往，問：「有遺旨否？」手為拭膿血。穆宗書一紙與之。孝欽忽入，大罵曰：「妖婢！此時猶狐媚，必欲死爾夫耶？皇帝與爾何物？可與我！」孝哲不敢匿。孝欽閱訖，冷笑曰：「敢如此大膽耶？」立焚之。蓋立嗣事也。乃手批其頰無數。孝欽手戴金指甲，致孝哲面血痕縷縷，乃斥令退，不使之送終也。須臾，穆宗升遐，孝哲以片紙請命於父崇綺，崇批一「死」字，殉節之志遂決。,WIKI,清稗類鈔,222
詩話,「瑞麟香暖玉芙蓉，畫蠟凝輝到曉紅。數點漏移衙仗北，一翻雨滴甲樓東。夢遊黃闕鸞巢外，身臥彤幃虎帳中。報道譙門初日上，起來簾幕杏花風。」此僧仲殊之詩也。王左丞安中守平江日，會客，仲殊與焉。繼以疲倦，先起熟寐於黃堂中，不知客散。及覺，日已瞳矣。王因罰以此詩始放去。瑞麟香，安中家所造也。,WIKI,宋稗類鈔,140
遊覽,徒恨宴樂始酣，白日傾夕，驪駒就駕，意不宣展，追惟耿介，迄于明發，適欲遣書，會承來命，知諸君子，復有漳渠之會，西有伯陽之觀，北有曠野之望，高榭翳朝雲，文禽蔽綠水，沙場夷敞，清風肅穆，是泉臺之樂也。得無流而不反乎。適有事務，須自經營，不獲侍坐，良增悒悒。又《與從弟君冑書》曰：閒者北遊，喜歡無量，登芒濟河，曠若發蒙，風伯掃除，雨師洒道，按轡清路，周望山野，亦既至止，酌彼春酒，接武茅茨，棟過大廈，獻寸肴脩，味踰方丈，逍遙陂塘之上，吟詠花柳之下，結春芳以崇珮，折若華以翳日，弋下高雲之鳥，餌出深川之魚，蒲葅贊善，便螺稱妙，何其樂哉。雖仲尼忘味於虞韶，楚人流遯於荊臺，無以過也。班嗣之書，信不虛矣。未還京都，塊然獨處，營宅濱洛，困於囂塵，思樂汶上，發于寤寐，昔伊尹輟耕，郅惲放羊，思致君於有虞，濟蒸民於塗炭，而吾方欲執耒於山陽，沉緡於丹水，知其不如古人遠矣。然山甫不貪天地之樂，曾參不慕晉楚之富，亦其志也。,CTEXT,藝文類聚 ,399
主敬,來諭謂敬之為言所以，名持存之理者，於鄙意似未安蓋人心至靈主宰，萬變而非物所。能宰故纔有執持之意即是此心先自，動了此程夫，子所以每言坐忘即是坐馳又因，默數倉柱發明，其說而其指示學者操存之道則必曰：敬以直內，而又有以敬，直內便不直矣之云也蓋未，整齊嚴肅，則中有主而。心自存非是別有以操存乎此，而後以敬名其理也。又所諭敬者存在之，謂此語固好然，乃指敬之成，功而言若只論敬字下工夫，處蓋所以持。守此心而，欲其存在之術，耳只著一畏字，形容亦自。見得故和靖，尹公只以收斂身，心言之此理至約。,GJTS-XXD,古今圖書集成·學行典,239
師友,光緒乙亥秋七月，至漢口，初居逆旅。繼以其婦自京至，遂賃廡於後花樓之某里，與其友合居，然僅僦其樓下之數椽而已。漢之土豪商賈但知其為達官貴人，而爭欲執贄於其門矣。有周某者，居城中，初亦欲令其長男往廁弟子之列，將以為後日之奧援也。丐人介紹，言以銀幣百元為贄。某聞之，欣然，有成議矣。已而聞某之所居卑陋，非廣廈細旃也，疑其為江湖游客自炫官秩以詐欺取財者，遂逡巡不往。某晝夜嫖賭，方苦資匱，日盼此百元以補不足，使居間者促之。乃訂期，由居間者挈周氏子以詣某寓，修弟子見師禮。然及期而竟爽約。某徬徨無措，因與居間者謀，令導之入城，自登其堂，由居間者入內，以危辭脅之，迫周氏子出拜，匆促成禮，而袖金以歸。有知其事者，則曰此為倒拜門。蓋以師就弟，固為特別之拜門也。,WIKI,清稗類鈔,323
刑法,詰旦啟門欄，繁辭擁筆端，蒼鷹下獄吏，獬豸飾刑官，司朝引玉節，盟載捧珠盤，孟門久失路，扶搖忽上摶，栖烏還得府，棄馬復歸欄，榮華名義重，慮薄報恩難，枚乘還起疾，貢禹遂彈冠，方乘蓮葉劍，未用竹根丹，一知懸象法，誰思垂釣竿。,CTEXT,藝文類聚 ,108
言語,張文忠公曰：左右非公，故勿與語。薛文清公曰：接下不可一語冗長，臨屬官公事外不可泛及他事，為官最宜安重下所，瞻仰一發言不當殊愧之。英曰：左右小人最能于言語閒，窺人淺深而迎合之，一墮其術，未有不僨事者。子曰：近之則不遜，夫狎者近之也，其不遜之招邪。,GJTS-XXD,古今圖書集成·學行典,122
任道,圖不盡意，風月無邊，庭草交翠。前人天挺人豪，英邁蓋世，駕風鞭霆，歷覽無際，手探月窟，足躡天根，閒中今古，醉裏乾坤。前人揚休山立，玉振金聲，元氣之會，渾然天成，瑞日祥雲，和風甘雨，龍德正中，厥施斯普。前人規員矩方，繩直準平允矣，君子展也，大成布帛之文，菽粟之味，知德者希孰識其貴。,GJTS-XXD,古今圖書集成·學行典,139
孝弟,父遘病，欲起如廁，彥忠曰：久疾，不可勞遂以兩手承之。父曰：污手乎。彥忠曰：庾黔婁不嘗糞耶。父疾，竟痊明年母病革，彥忠割股食之，病乃愈，後父母俱年八十有餘而終。劉文恂，監生親病卒，廬墓三年，鄉人稱為孝子。,GJTS-XXD,古今圖書集成·學行典,101
學問,劉魁每領無言教，殊聞有覺天。觀摩真受益，默識信非禪。正直剛柔克，危微精一傳。古人維此學，君亦庶幾焉。司馬坐忘論，伊川謂坐馳。多言非所貴，主靜是吾師。四勿真由己，八條只致知。此關若不守，倀倀欲何之。,GJTS-XXD,古今圖書集成·學行典,98
隱逸,昔傅說龍翔殷朝，尚父鷹揚周室，孔聖車不停軌，墨子駕不俟旦，皆以黔首之禍不可以不救，君不獨立，道由人弘故也。況今九服分為狄場，二都盡為戎穴，天子僻陋江東，名教淪於左衽，創毒之甚，開闢未聞。先生懷濟世之才，坐觀而不救，其於仁智，孤竊惑焉。故遣使者虛左授綏，鶴企先生，乃眷下國。公明至山，瑀指翔鴻以示之曰：此鳥也，安可籠哉。遂深逃絕跡。公明拘其門人，瑀歎曰：吾逃祿，非避罪也，豈得隱居行義，害及門人。乃出而就徵。及至姑臧，值天錫母卒，瑀括髮入弔，三踊而出，還于南山。及天錫滅，苻堅又以安車徵瑀定禮儀，會父喪而止，太守辛章遣書生三百人就受業焉。及苻氏之末，略陽王穆起兵酒泉,GJTS-XXD,古今圖書集成·學行典,282
學問,夫幼者必愚，愚者妄行；愚者妄行，不能保身，孟子曰：人皆知以食愈饑，莫知以學愈愚，故善材之幼者必勤於學問以修其性。今人誠能砥礪其材，自誠其神明，睹物之應，通道之要，觀始卒之端，覽無外之境，逍遙乎無方之內，彷徉乎塵埃之外，卓然獨立，超然絕世，此上聖之所遊神也。然晚世之人，莫能閒居心思，鼓琴讀書，追觀上古，友賢大夫；學問講辯日以自虞，疏遠世事分明利害，籌策得失，以觀禍福，設義立度，以為法式；窮追本末，究事之情，死有遺業，生有榮名；此皆人材之所能建也，然莫能為者，偷慢懈惰，多暇日之故也，是以失本而無名。夫學者，崇名立身之本也，儀狀齊等而飾貌者好，質性同倫而學問者智；是故砥礪琢磨非金也，而可以利金；詩書辟立，非我也，而可以厲心。夫問訊之士，日夜興起，厲中益知，以分別理，是故處身則全，立身不殆，士苟欲深明博察，以垂榮名，而不好問訊之道，則是伐智本而塞智原也，何以立軀也。,GJTS-XXD,古今圖書集成·學行典,384
詆毀,南渡諸將俱封王，尊榮安富。而張循王俊尤善治生，其罷兵而歸，歲收租米六十萬斛。紹興間內宴，有優人作善天文者，云：「世間貴人必應星象，我悉能窺之。法當用渾天儀，設玉衡。若對其人窺之，見星而不見人。玉衡不能卒辦用銅錢一文亦可。」乃令窺光堯，云：「帝星也。」秦師垣，曰：「相星也。」韓蘄王，曰：「將星也。」張循王，曰：「不見其星。」眾皆駭，復令窺之，曰：「中不見星，只見張郡王在錢眼內坐。」殿上大笑。,WIKI,宋稗類鈔,196
論榮,堯、聖父也，而丹凶傲；舜、聖子也，而叟頑惡；叔嚮、賢兄也，而鮒貪暴；季友、賢弟也，而慶父淫亂。論若必以族，是丹宜禪而舜宜誅，鮒宜賞而友宜夷也。論之不可必以族也若是。,CTEXT,潛夫論 ,82
孝弟,少孤貧，母鄧氏苦節撫育，選躬耕奉養，無少懈率教勤學登進士，將赴選以母年高欲行且止者三期，迫因泣血勉去，任陝西縣令，牽於勢不得養憂鬱成疾，以孝行聞。,GJTS-XXD,古今圖書集成·學行典,73
師友,袁子才與尹文端公師生之契，固不與尋常同。文端督兩江時，袁時相過從，情意親密如家人。文端或勾當公事未了，在簽押房，袁直入內室。文端多姬侍，不避袁，評詩論畫，咸以袁先生呼之。一日，文端招袁，遲之久不至，屢催之，不知蹤跡所在。及文端退食燕寢，袁已與諸姬開樽飲矣。文端為頌《山樞》一詩以嘲之，相與大笑。,WIKI,清稗類鈔,147
講學,如首章論恥躬不逮，便說古人誠貫天地，行通神明，今人作偽行詐、欺世盜名都未合說，到此且熟味古者言之不出恥躬之不逮也，緊要用處是如何不必說，向前去如此久之意味自別，且如尹和靖講說便都無此簡約精微，極好涵泳也。推此一章，餘皆可見。,GJTS-XXD,古今圖書集成·學行典,112
善說,齊景公謂子貢曰：「子誰師？」曰：「臣師仲尼？」公曰：「仲尼賢乎？」對曰：「賢。」公曰：「其賢何若？」對曰：「不知也。」公曰：「子知其賢而不知其奚若，可乎？」對曰：「今謂天高，無少長愚智皆知高，高幾何？皆曰不知也，是以知仲尼之賢而不知其奚若。」,CTEXT,說苑 ,121
狷介,年羹堯嘗撫四川，聘劉古塘以往，初不允，再三請，乃與之偕。年議加賦，力爭而止，遂以他故行，曰：「其心神外我矣，能守吾言以期月邪？」及督川陝，復固請以往，再三見，浹日而歸。,WIKI,清稗類鈔,84
貞烈,同安閨秀洪汝敬，小字許娘，七歲，許字碣石鎮總兵東寧林黃彩子世芳為妻。世芳弱冠補弟子員，未婚而歿。許娘聞訃，勺飲不入，臥五日而歿。許娘少工吟詠，然常自匿，不令人見，稿亦罕有存者。及卒，其家人於香奩衣笥中，拾得數章，皆清麗可誦。如《玩月》云：「月色清如許，空庭徹骨寒。惟餘月桂影，霜裏鬬嬋娟。」《紅梅》云：「絳雪應同豔，清香不怕寒。渾如紅粉女，無語倚闌干。」《春閨》云：「遲遲春日上湘簾，寶鴨心香手自添。閒向碧紗窗裏坐，呢喃雙燕語紅檐。」將逝前一夕，自命畫工圖其貌，作《寒梅白石圖》，冰雪滿庭，縞衣獨立於梅林之下。次夕，夜將半，有鳥飛鳴屋上，家人異之，曰：「當是郎魂幻化，邀余往也。行矣！」因口占一絕曰：「已是姑延幾日生，親恩顧我未忘情。鳥聲啼斷三更月，望夫臺山淚滿城。」以林聘鳳釵為殉，平日繡物悉以分戚黨，從所屬也。時邑之縉紳為詩歌以輓者百餘人。,WIKI,清稗類鈔,372
諫諍,安化陶文毅公澍官臺諫日，錚錚有聲。奉命巡視南漕，翼日請訓，甫入殿側門，即諭曰：「放爾南漕矣！爾尚有良心，肯說幾句正經話也。」,WIKI,清稗類鈔,62
貞烈,至元十三年丙子春正月，丞相伯顏統兵入杭，宋謝、全兩後以下皆赴北。有王婉儀者，題滿江紅詞於壁云：“太液芙蓉，渾不似舊時顏色。曾記得春風雨露，玉樓金闕。名播蘭簪妃後裏，暈潮蓮臉君王側。忽一朝鼙鼓揭天來，繁華歇，龍虎散，風雲滅。千古恨，憑誰說？對關河百二，淚沾襟血。驛館夜驚塵土夢，宮車曉碾關山月。願嫦娥相顧肯從容，隨圓缺。”婉儀之詞，傳播中原。文天祥讀至末句，歎曰：“惜也！夫人於此，少商量矣。”為之代作一篇云：“試問琵琶，胡沙外怎生風色？最苦是姚黃一朵，移根仙闕。王母歡闌瓊宴罷，仙人淚滿金盤側。聽行宮夜半雨淋鈴，聲聲歇。彩雲散，香塵滅，銅駝恨，那堪說。想男兒慷慨，嚼穿齦血。回首昭陽離落日，傷心銅雀迎新月。算妾身不願似天家，金甌缺。”又和云：“燕子樓中，又捱過幾番秋色？相思處青年如夢，乘鸞仙闕。肌玉暗消衣帶緩，淚珠斜透花鈿側。最無端蕉影上窗紗，青燈歇。曲池合，高台滅，人間事，何堪說？向南陽阡上，滿襟清血。世態便如翻覆雨，妾身原是分明月。笑樂昌一段好風流，菱花缺。”婉儀,WIKI,宋稗類鈔,436
鑒識,神宗升遐，會程顥以檄至府。留守韓康公之子宗師，問朝廷之事如何？曰：“司馬君實、呂晦叔作相矣。”又問果作相當何如？曰：“當與元豐大臣同。若先分黨與，他日可憂。”韓曰：“何憂？”曰：“元豐大臣皆嗜利者，使自變其已甚害民之法則善矣。不然，衣冠之禍未艾也。君實忠直難與議，晦叔解事，恐力不足耳。”已而皆驗。,WIKI,宋稗類鈔,149
求師,凡學之道，嚴師為難。師嚴然後道尊；道尊然後民知敬學。故太學之禮，雖詔於天子，無北面，尊師尚道也。故不言而信，不怒而威，師之謂也。,GJTS-XXD,古今圖書集成·學行典,64
隱逸,其辯言正辭則與墨同。荀卿、莊周等皆非毀名家，而不能易其論也。必有形，察莫如別色，故有堅白之辯。名必有分明，分明莫如有無，故有無序之辯。是有不是，可有不可，是名兩可。同而有異，異而有同，是之謂辯同異。至同無不同，至異無不異，是謂辯同辯異。同異生是非，是非生吉凶,GJTS-XXD,古今圖書集成·學行典,129
諂媚,賈師憲庚申歲自江上奏功而歸。凡其家從行諸客，皆推恩賞。廖瑩中以籌幄之勞，轉官之外，復特賜黃金百兩。廖遂用之鑄匜盤以為灑器，且俾楊尚書平舟棟作古篆勒銘於器云：「皇帝御極之三十七年，國有大功。一相禹胼，曰餘瑩中，與隨旆旃。餘Ｆ14手扶，餘後手牽。曰公何之？敵脅是穿。奇勝草坪，受降馬前。公一何勇，敵一何恐！餘訖濟南，公飯餘共。推漢倒江，一洗膻潼。彼徒彝矣，公歸餘從。內金惟精，上賞是重。文昌子孫，世寶是用。認其銘之，史臣楊棟。」,WIKI,宋稗類鈔,212
言語,王右軍與謝太傅共登冶城。謝悠然遠想，有高世之志。王謂謝曰：「夏禹勤王，手足胼胝；文王旰食，日不暇給。今四郊多壘，宜人人自效。而虛談廢務，浮文妨要，恐非當今所宜。」謝答曰：「秦任商鞅，二世而亡，豈清言致患邪？」,CTEXT,世說新語 ,104
審幾,一事功之將施行也，則反之於己，體之於人，揆之於心，繹之於理，順乎逆乎，順則徐為之，逆則亟止之，不待發於聲，徵於色，見於施，為以作過取愆啟爭搆訟，而貽異時之悔是則所謂謀始也。謀之又謀必事與理不相悖，人與我不相妨，前與後不相衝，決上與下不相齟齬，然後作之則所行者無違背之事矣，事無違行則凡所云為舉措者，皆合於天理順於人心，又安有紛紛之口語，狺狺之訟言乎，或曰：興訟搆訟官府之事也，朝廷之於民直驅之而已，彼將誰訟乎，吁上之於下勢不同，而理同下之於上不敢言而敢怒，民之訟於心也，甚於其訟於口也，民之訟於天也，甚於其訟於官也，仁智之君，誠畏天譴畏民怒，凡有興作惡可不謀於始乎。《虞書》：兢兢業業，一日二日萬幾。臣按天下之事必有所始其始也。,GJTS-XXD,古今圖書集成·學行典,314
仁智,叔姬之始生叔魚也而視之曰：「是虎目而豕啄，鳶肩而牛腹，谿壑可盈，是不可饜也，必以賂死。」遂不見。及叔魚長，為國贊理。邢侯與雍子爭田，雍子入其女於叔魚以求直，邢侯殺叔魚與雍子於朝。韓宣子患之。叔向曰：「三姦同罪，請殺其生者而戮其死者。」遂族邢侯氏，而尸叔魚與雍子於市。叔魚卒以貪死，叔姬可謂智矣。《詩》云：「貪人敗類。」此之謂也。頌曰：叔向之母，察於情性，推人之生，以窮其命，叔魚食我，皆貪不正，必以貨死，果卒分爭。,CTEXT,列女傳 ,207
浮侈,夫貧生於富，弱生於彊，亂生於治，危生於安。是故明王之養民也，憂之勞之，教之誨之，慎微防萌，以斷其邪。故《易》美「節以制度，不傷財，不害民」；《七月詩》，大小教之，終而復始。由此觀之，民固不可恣也。,CTEXT,潛夫論 ,98
孝弟,父應奎早卒，侍母高氏。疾親嘗湯藥。及卒，哀毀骨立，歠粥三年。既葬，守祠不入一室。三世同居。徐御史疏旌其門。事母無違。一日母抱病，克讓祈以身代，割左股奉母，果愈。有司上其事於直指，旌表。親沒，廬墓三年，飛來祥禽宿鳴於苫塊左右。高必升，米脂貢監，居家貧窶，竭力事親。殯葬後廬于墓側，三年未嘗見齒。人以孝子稱，按院旌表。,GJTS-XXD,古今圖書集成·學行典,157
心意,志謂心志，氣為血氣，學者若能立志以自強，則氣亦從之，不至於怠惰。如將帥之統卒，有紀律有號令則士卒雖欲惰而不可得苟。心志不立則未免為血氣所使。孟子曰：志者，氣之帥也。蓋志強則氣亦強，志惰則氣亦惰，如將勇則士亦勇，將惰則士亦惰也。學者欲去昏惰之病，必以立志為先。,GJTS-XXD,古今圖書集成·學行典,129
技勇,枝江盧生，有族兄官狄道州，往依之，而兄已於兩月前擢守鎮西，遂流寓沙尼驛，以幼習武事，權教拳棒為活。驛前二棗樹，圍可合抱，時當果熟，打棗者日以百計。盧笑曰：「裝鉤削梃，毋乃太紆？吾為若輩計之。」乃袒衣趨左樹下，抱而撼焉，柔若蓬植，棗簌簌墮地，眾奇之。旁有一髯笑曰：「是何足奇？」亦袒衣而趨右樹下，以兩手對抱，則枝葉殊不少動，盧哂之。髯者曰：「汝所習者，外功也。僕習內功，此樹一著手，轉瞬憔悴死矣。」盧疑其妄。亡何，葉黃枝脫，紛紛帶棗而墮。盧大駭。髯者曰：「孺子亦可教。」詢其家世，並問婚未。盧曰：「予貧薄，未授室。」髯者曰：「僕有女，可納之否？」盧曰：「一身萍梗，得丈人行覆翼之，固所願也。」髯喜，挈之同歸，妝女出見，即夕成嘉禮。明日謁其內黨，有老嫗跛而杖者為女之祖母，蠻衿禿袖頎而長者為女之嫡母，短衣窄袴足巨如籮者為女之生母，野花堆鬢而粉黛不施者則女之寡姊也。盧以女柔婉，頗安之。,WIKI,清稗類鈔,390
謙讓,其何窮之為哉。故內省而不窮於道，臨難而不失其德。天寒既至，霜雪既降，吾是以知松柏之茂也。陳蔡之隘，於丘其幸乎。孔子削然反琴而弦歌，子路扢然執干而舞。子貢曰：吾不知天之高也，地之下也。古之得道者，窮亦樂，通亦樂，所樂非窮通也。道德於此，則窮通為寒暑風雨之序矣。故許由娛於潁陽，而共伯得乎共首。舜以天下讓其友北人無擇，北人無擇曰：異哉，后之為人也，居於畎畝之中，而遊堯之門。不若是而已，又欲以其辱行漫我，吾羞見之。因自投清冷之淵。湯將伐桀，因卞隨而謀，卞隨曰：非吾事也。湯曰：孰可。曰：吾不知也。湯又因瞀光而謀，瞀光曰：非吾事也。湯曰：孰可。曰：吾不知也。湯曰：伊尹何如。曰：強力忍垢，吾不知其他也。湯遂與伊尹謀伐桀，剋之，以讓卞隨。卞隨辭曰：后之伐桀也謀乎我，必以我為賊也；勝桀而讓我，必以我為貪也。吾生乎亂世，而無道之人再來漫我以其辱行，吾不忍數聞也。乃自投椆水而死。湯又讓瞀光，曰：知者謀之，武者遂之，仁者居之，古之道也。吾子胡不立乎。瞀光辭曰,GJTS-XXD,古今圖書集成·學行典,423
鑒識,其人乃造巨艦極麗；市美女能歌舞音樂者百餘人；廣收綾錦奇玩，珍羞佳果，及黃白之器；募紫衣吏軒秀都雅，若書司客將十數輩，騶從百人。樂飲逾月，忽飄然浮海去。逾歲而歸，珠犀香藥之外，且多得駿馬，獲利殆十倍。時諸將皆缺馬，惟循王得此，軍容獨壯。王大喜，問其何以致此？對曰：“到海外諸國，稱大宋回易使謁戎王。饋以綾錦奇玩，並招其貴人用事者。珍羞畢陳,WIKI,宋稗類鈔,168
慎人,功名大立，天也；為是故，因不慎其人不可。夫舜遇堯，天也；舜耕於歷山，陶於河濱，釣於雷澤，天下說之，秀士從之，人也。夫禹遇舜，天也；禹周於天下，以求賢者，事利黔首，水潦川澤之湛滯壅塞可通者，禹盡為之，人也。夫湯遇桀，武遇紂，天也；湯武修身積善為義，以憂苦於民，人也。,CTEXT,呂氏春秋 ,132
義俠,會神木縣民某以嫠婦奉邁姑，撫二孤，居縣城之南三里許，突被淫掠，婦不屈死，財物罄盡，報勘經年，久無耗。適縣令以履勘旱災過其地，里正忽報一無名尸，脰斷而未殊，血液模糊，僵伏道左，似遭仇殺狀。令檢視之，短小精悍，髯長及腹，而懷中得寸紙，大書曰「此淫掠某氏之盜魁也。此盜不誅，是無天理，官不能捕，我為殪之」云云。下不署名，繪二馬，小寸許，一伏櫪，一昂首長鳴，皆極神駿。令大驚異，亟瘞盜尸，招屬認領，詳視所書，蜿蜒屈伸，得草聖真傳，愛不忍釋，以事涉怪誕，遂不附卷，然屍亦卒無有認領者。,WIKI,清稗類鈔,237
詼諧,同州澄城縣有九龍廟，然止一妃耳。土人云：「馮瀛王之女也。」夏縣司馬才仲戲題詩云：「身既事十二，女亦妃九龍。」過客讀之，無不一笑。才仲，名棫。溫公侄孫，豪傑之士。,WIKI,宋稗類鈔,80
忠藎,羨渭南富實，謀入境寇鈔屢矣，先後悉為有書所擊走，眾賴少安。已而有臨潼武生張士原者，無賴子也，矯軍政府命，率眾至渭南宣諭，城扃不克入，則呼譟，將進攻。楊念大勢已去，戰守亦徒苦吾民，乃登陴語之曰：「若果自謂義師，當勿傷吾民，其釋兵而入。吾為民故，故推誠，與若商搉，不者，城決不啟。且此邑民兵萬數，非不能一戰也。」士原知不可詘，即釋兵入見，言省中餉絀，議賦捐於民。楊不可，自出俸錢五千金與之。士原意未愜，忿怒，語侵楊。楊慨然曰：「吾為朝廷守土吏，誼以城為存亡，所以委曲遷就者，欲脫吾民於兵禍而後歸死。今訽辱至此，其尚可偷生乎？」遂投井死，時九月十一日也。,WIKI,清稗類鈔,274
授時,縣官之於百姓，若慈父之於子也：忠焉能勿誨乎？愛之而勿勞乎？故春親耕以勸農，賑貸以贍不足，通滀水，出輕繫，使民務時也。蒙恩被澤，而至今猶以貧困，其難與適道若是夫！,CTEXT,鹽鐵論 ,80
任道,赤箭青芝，牛溲馬勃，敗鼓之皮，俱收並蓄，待用無遺者，醫師之良也。登明選公，雜進巧拙，紆餘為妍，卓犖為傑，校短量長，唯器是適者，宰相之方也。昔者，孟軻好辯，孔道以明，轍環天下，卒老於行。荀卿守正，大論是弘，逃讒於楚，廢死蘭陵。是二儒者，吐辭為經，舉足為法，絕類離倫，優入聖域，其進於世何如也。今先生學雖勤，不繇其統；言雖多，不要其中；文雖奇，不濟其用；行雖修，不顯於眾。猶且月費俸錢，歲糜廩粟，子不知耕，婦不知織，乘馬從徒，安坐而食，踵常塗之促促，窺陳編以盜竊。然而聖主不加誅，宰臣不見斥，此非其利哉。動而得謗，名亦隨之。投閒置散，乃分之宜。若夫商財賄之有無，計班資之崇庳，忘量己之所稱，指前人之瑕疵，是所謂詰匠氏之不以杙為楹，而訾醫師以昌陽引年，欲進其豬苓也。執政覽其文而憐之，以其有史才，改比部郎中、史館修撰。踰歲，轉考功郎中、知制誥，拜中書舍人。,GJTS-XXD,古今圖書集成·學行典,375
隱逸,嘗謂人言：我此生恬淡，似勝焦光。不治生產，饑貧不以為恥。養子曰：螟蛉以自隨，恆乘一牸牛，布囊容三四升，飲噉醉飽，便盛餘肉以付螟蛉。,GJTS-XXD,古今圖書集成·學行典,65
威儀,敬慎威儀，以近有德。疊山謝氏曰：威儀所以定命也。有德之士，未有無威儀。若不敬謹，威儀則驕淫傲惰。何所不為。侮老成，遠耆德。則賢者，不能相親矣。豐城朱氏曰：敬慎威儀，欲其修身也。以近有德，欲其親賢也。修身以為之本，親賢以為之輔。則必不至於縱詭，隨而為寇虐矣。,GJTS-XXD,古今圖書集成·學行典,128
明智,秀水錢文端公陳群有知人鑒，諸城劉文正公統勳初釋褐時，以所業就正，錢謂文正房師王樓山云：「吾賀子，及門得偉器，他日令僕才也。」時文正及錢唐梁文莊俱以筆法自詡，錢曰：「二君毋高自位置，會看賢郎跨灶耳。」後文正子文清公墉、文莊子山舟學士同書，果濡染家學，八法冠時，碑版大書，照耀四裔，而書名突出其父上矣。,WIKI,清稗類鈔,149
紕謬,翁肅，閩人。守江州，昏耄。代者至，既交割，猶居右席。代者不校也。罷起，轉身復將入州宅，代者攬衣止之曰：「這個使不得。」,WIKI,宋稗類鈔,59
言志,步兵未飲酒，中散未彈琴，蕭索無真氣，昏昏有欲心，涸鮒常思水，驚飛每失林，風雲能變色，松竹且悲喑，由來不得意，何必往長岑。又曰：無悶無不悶，有待何可待，昏昏如坐霧，漫漫疑行海，千年水未清，一代人先改，昔說東陵侯，唯見瓜園在。又曰：疇昔國士遇，生平知己恩，直言殊可吐，寧知炭欲吞，一顧重尺璧，千金輕一言，悲傷劉孺子，悽愴史皇孫，無因同武騎，歸守灞陵園。又曰：周王逢鄭忿，楚后值秦冤，梯衝已鶴列，冀馬忽雲屯，武安檐瓦振，昆陽猛獸奔，流星夕照境，烽火夜燒原，古獄饒冤氣，空亭多枉魂，天道或可問，微子不忍言。又曰：蕭條亭鄣遠，悽愴風塵多，關門臨白狄，城影入黃河，秋風別蘇武，寒水送荊軻，誰言氣蓋世，晨起帳中歌。,CTEXT,藝文類聚 ,300
孝弟,謝表，郡諸生，性孝友，嘉靖閒弟詔早卒，遺孤，得申表撫之如子。姪與子俱患痘危篤，表抱姪泣告於天曰：寧死吾子，存吾姪，不忍弟之無後也。其子果死，教姪讀書遂成進士，又置義田義塚，有司給冠帶旌之。馬欽，尋甸庠生，嘉靖六年安銓叛賊射其母，以身蔽之，母子俱得不死。後母死，遵行家禮，廬墓三年。親歿，廬墓，有芝草之瑞。賑貧乏反遺金。後計偕卒於途。孫堯化成進士，官稽勳郎。嘉靖癸卯舉於鄉，以母老終養。二十年不仕，母卒，廬墓盡哀，後授中江知縣，陞寶慶府同知，皆有賢聲。,GJTS-XXD,古今圖書集成·學行典,225
篤行,徐恭，居邑東南淋漓村，路旁灌園有大戶，袋銀二百，兩置銀樹底飲水，遺去。及晚方覺，從故路號泣奔過，恭偶不在園。迨年餘，復過此飲水，語及失銀事。恭即出銀還之，即叩謝，欲留一半，恭分毫不受。其人籲祝曰：願徐氏子孫昌熾。孫諱鸞、諱鳳，一榜齊鳴。曾孫諱行舉進士，官至河南左布政。元孫諱聯芳亦舉進士，入翰林修撰。仍孫諱宏舉孝廉，授知縣。其餘茂材、明經二三十人，至雲孫諱名鏞等七代衣冠，可驗還金之報。至今博野有還金井題，榜其遺跡也。呂成英，素孝友，撫姪孫呂樹新等。濟貧苦數百人，知縣匾曰一方善士，主簿匾曰仁壽義官。,GJTS-XXD,古今圖書集成·學行典,250
謙讓,其妻望之而拊心曰：妾聞為有道者之妻子，皆得佚樂，今有饑色。君過而遺先生食，先生不受，豈不命邪。子列子笑，謂之曰：君非自知我也。以人之言而遺我粟，至其罪我也，又且以人之言，此吾所以不受也。其卒，民果作難而殺子陽。楚昭王失國，屠羊說走而從於昭王。昭王反國，將賞從者。及屠羊說。屠羊說曰：大王失國，說失屠羊；大王反國，說亦反屠羊。臣之爵祿已復矣，又何賞之有。王曰：強之。屠羊說曰：大王失國，非臣之罪，故不敢伏其誅；大王反國，非臣之功，故不敢當其賞。王曰：見之。屠羊說曰：楚國之法，必有重賞大功而後得見。今臣之知不足以存國，而勇不足以死寇。吳軍入郢，說畏難而避寇，非故隨大王也。今大王欲廢法毀約而見說，此非臣之所以聞於天下也。王謂司馬子綦曰：屠羊說居處卑賤而陳義甚高，子其為我延之以三旌之位。,GJTS-XXD,古今圖書集成·學行典,342
講學,閑中卻覺看得道理分明，向來諸書隨時修改，似亦有長進處，恨相去遠，不得朝夕討論也。易書刊行者，只是編出象數大略，向亦以一本浼叔綱計，必見之。今乃聞其有亡奴之厄，計此必亦已失去矣。別往一本并《南軒集》幸收之也。所喻克己之學，此意甚佳。但云藉此排之，似是未得用功要領處。近讀《知言》，有問以放心求心者，嘗欲別下一語，云放而知求，則此心不為放矣。此處閒不容息，如夫子所言克己復禮，工夫要切處，亦在為仁，由己一句也，豈藉外以求之哉？性其情，乃王輔嗣語，而伊洛用之，亦曰以性之理節其情，而不縱之於流動之域耳。以意逆志，而不以詞害焉，似亦無甚害也。不遷怒，當如二先生說，無可疑者。不貳過亦唯程張得之，而橫渠所謂歉於己者，不使萌，於再語尢精約也。宋漕所委記文，屢欲為之，而夏秋以來，一向為女子病勢驚人，不得措詞，兼觀其所喻為教者，不過舉子事業，亦有難措詞者，故因循至此今，病方小愈，未堪思慮，勢當少須後也，因邵武便草草布此，復託象之致之，目昏未能它及，惟以時進德自愛為禱，大抵為學不厭卑近，愈卑愈近則工夫愈實，而所得愈高遠，此不可不察也。,GJTS-XXD,古今圖書集成·學行典,461
適音,夫樂有適，心亦有適。人之情，欲壽而惡夭，欲安而惡危，欲榮而惡辱，欲逸而惡勞。四欲得，四惡除，則心適矣。四欲之得也，在於勝理。勝理以治身則生全以，生全則壽長矣。勝理以治國則法立，法立則天下服矣。故適心之務在於勝理。,CTEXT,呂氏春秋 ,106
廉儉,陽城衛慎之太守立鼎知盧龍，魏敏果公象樞偕吏部侍郎科爾坤巡察畿內，至盧龍，已治具，不食，但啜茶一甌，曰：「令飲盧龍一杯水，吾亦飲令一杯水。」巡撫格文清公疏薦其治行第一，靈壽令陸清獻公次之。,WIKI,清稗類鈔,93
亡徵,男女無別，是謂兩主，兩主者，可亡也。后妻賤而婢妾貴，太子卑而庶子尊，相室輕而典謁重，如此則內外乖，內外乖者，可亡也。大臣甚貴，偏黨眾強，壅塞主斷而重擅國者，可亡也。私門之官用，馬府之世，鄉曲之善舉，官職之勞廢，貴私行而賤公功者，可亡也。公家虛而大臣實，正戶貧而寄寓富，耕戰之士困，末作之民利者，可亡也。見大利而不趨，聞禍端而不備，淺薄於爭守之事，而務以仁義自飾者，可亡也。不為人主之孝，而慕匹夫之孝，不顧社稷之利，而聽主母之令，女子用國，刑餘用事者，可亡也。辭辯而不法,CTEXT,韓非子 ,234
篤行,嘉靖時貢，性廉潔甘窮約。所居敝廬不蔽風雨，然名重一時，慕其人者莫不式閭就見，一直指遠來訪謁，餽以金，恐不受，託言雄黃強納之。置床頭，午節以和酒，則金也，惡其欺己，竟投之江。周廷試入京，因無子，路買一幼童為嗣，教之讀書，不知為侯伯支子，後訪歸襲職，及來拜謝，而周已歿，其子痛哭，祀墓而去。平生究心理學，每逢朔朢集門人講論不輟。采石書院講堂中，祀周木，主著有《東皋集》。,GJTS-XXD,古今圖書集成·學行典,183
孝弟,劉怡父疾不能動，履二十餘年率，其季懷廣悅輩，朝夕侍奉父，或忿輒長跪自撾，暇具珍美延所愛，以悅其心，及卒尤能致禮，事繼母以孝，撫諸弟以友，郡守林以怡睦匾其堂。,GJTS-XXD,古今圖書集成·學行典,78
篤行,僧垣次子最，字士會，幼而聰敏，及長，博通經史，尤好著述。年十九，隨僧垣入關。世宗盛聚學徒，校書於麟趾殿，最亦預為學士。俄授齊王憲府水曹參軍，掌記室事。特為憲所禮接，賞賜甚厚。宣帝嗣位，憲以嫌疑被誅。隋文帝作相，追復官爵，最以陪遊積歲，恩顧過隆，乃錄憲功績為傳，送上史局。最幼在江左，迄於入關，未習醫術。天和中，齊王憲奏高祖，遣最習之。憲又謂最曰：爾博學高才，何如王褒、庾信。王、庾名重兩國，吾視之蔑如。接待資給，非爾家比也。爾宜深識此意，勿不存心。且天子有敕，彌須勉勵。最于是始受家業。十許年中，略盡其妙。每有人造請，效驗甚多。隋文帝踐極，除太子門大夫。以父憂去官，哀毀骨立。既免喪，襲爵北絳郡公，復為太子門大夫。俄轉蜀王秀友。秀鎮益州，遷秀府司馬。及平陳，察至。最自以非嫡，讓封於察，隋文帝許之。秀後陰有異謀，隋文帝令公卿窮治其事。開府慶整、郝偉等並推過於秀。最獨曰：凡有不法，皆最所為，王實不知也。搒訊數百，卒無異辭。最竟坐誅。時年六十七。論者義之。撰《梁後略》十卷，行于世。,GJTS-XXD,古今圖書集成·學行典,440
志道,吳嶽秀字幼鍾，宗周子也，幼穎異端雅，喜錄古人嘉言懿行。年十二就童子試督學，黃御史見而異之，庚辰成進士，授中書舍人，與同年顧憲成諸人講學東林，以道德文章相砥礪。世號五君為一時麟鳳，遷禮科給事，南北兩垣如請立，皇儲彈貴戚，鄭成憲諸疏慷慨，披瀝人或危之，秀處之坦如直，聲震班聯中，上嘗宣入便殿，賜硃半錠，扇四柄，蓋特恩也。卒以忤權貴，出為河南右布政兼按察使僉事，任期月遂，陳疾乞歸，築方丈一室，改號遯齋，朝夕考究其言行，為時師法，晚年謂湛，甘泉先生，隨處體認天理之語，為學者入聖之門，大書於室並作，自警語云儼龍見於尸。居小心翼翼，聽雞鳴而早起，為善孳孳學者謂二語為先生，自寫所學云，至卻羨金以抵，逋賦還丁氏女不取，直其清介端，方尢古人所難也，門人私諡為直方先生。,GJTS-XXD,古今圖書集成·學行典,328
狷介,大興朱笥河學士筠，嘗主劉文正公統勳家，文正大拜後，不復通刺往候。一日，文正遇朱於朝，戲之曰：「忘我邪？」朱正色曰：「非公事，不敢過丞相門。」文正應聲而言曰：「狷者，狷者！」,WIKI,清稗類鈔,86
隱逸,以為文學將興，處士復用。蟠獨歎曰：昔戰國之世，處士橫議，列國之王，至為擁篲先驅，卒有坑儒燒書之禍，今之謂矣。乃絕跡於梁碭之閒，因樹為屋，自同傭人。居二年，滂等果罹黨錮，或死或刑者數百人，蟠確然免於疑論。後蟠友人陳郡馮雍坐事繫獄，豫州牧黃琬欲殺之。或勸蟠救雍，蟠不肯行，曰：黃子琰為吾故耶，未必合罪。如不用吾言，雖往何益。琬聞之，遂免雍罪。,GJTS-XXD,古今圖書集成·學行典,169
義俠,及珅神色稍定，顧謂朝士曰：「孺子將不利於我，我有以處置之。」乃密奏高宗，謂妖人王曇行刺未成。高宗密諭步軍統領嚴緝，勿使逸。比戶大索，將十日矣，一日，高宗視朝，忽見御座旁有詩一首，詩曰：「黑衣隊本衛旋宮，灶奧而今竟不同。翻手為雲都化瘴，秦頭壓日正方中。金輸瓜子韓王府，車走雷聲巫女峰。請得上方三尺劍，幾人妙手笑空空。」下有款識曰「妖人王曇」。高宗大驚，珅侍側，面如死灰，遽伏地請付刑部治罪。蓋仲瞿手筆，珅能辨之也。高宗令珅起，顧值殿宮監侍衛，問有人私入宮禁否，僉曰：「無之。」謂珅曰：「宮庭邃密，渠乃能來，我亦無奈何矣。」珅出，乃諭步軍統領不嚴究。然仲瞿一擊不中，遽變姓名，南下江、浙，《虎邱山穸室誌》中所謂張祿變名，辛文改姓者，即此時事也。及嘉慶己未高宗崩，仁宗親政，嘗諭樞臣，謂：「王曇若來京會試，朕欲親見其人。」說者謂府中舞劍，殿壁題詩，仁宗實備聞之也。,WIKI,清稗類鈔,379
中和,前人光啟辱四日所惠書，誨以所未喻，幸甚幸甚。書文甚多援據甚廣，光欲一一條對則恐逐枝葉而忘本根，徒費紙劄視聽無益於進道，是宜直指其大要而言之。今光與秉國皆知中庸之為至德而信之矣。所未合者，秉國以無形為中，光以無過與不及為中。此所謂同門而異戶也。夫喜怒哀樂之未發常設中於厥，心豈有形於外哉。荀卿大學所謂虛靜定者，非寂然無思慮也。虛者，不以欲惡蔽其明也。靜者，不以怵迫亂其志也。定者，不以得喪易其操也。中庸所謂中者動靜，云為無過與不及也。二者雖皆為治心之術,GJTS-XXD,古今圖書集成·學行典,225
任道,有不當者，繳駮論難，擇其善者稱制臨決，則不惟近習不得干預朝權，大臣不得專任己私，而陛下亦得以益明習天下之事，而無所疑於得失之算矣。若夫山陵之卜，則願黜臺史之說，別求草澤，以營新宮，使壽皇之遺體得安於內，而宗社生靈皆蒙福於外矣。疏入不報，然上亦未有怒熹意也。每以所講編次成帙以進，上亦開懷容納。熹又奏勉上進德云：願陛下日用之閒，以求放心為之本，而於玩經觀史，親近儒學，益用力焉。數召大臣，切劘治道，群臣進對，亦賜溫顏，反覆詢訪，以求政事之得失，民情之休戚，而又因以察其人才之邪正短長，庶於天下之事各得其理。,GJTS-XXD,古今圖書集成·學行典,252
孝弟,徐文敏，父早卒，母朱遺腹生。文敏及長，事母克盡孝道。母患瘋疾，文敏百方醫療不痊，乃斷葷酒，每夜叩北辰祈以身代，越四年勿懈，忽一夕夢老人示以方，如方劑藥，母服而愈。鄉人嘆異之，恆持齋保母，其孝敬老而彌篤。正德閒旌其母節。後十年知縣張沐核其孝行具奏，未報而文敏卒，其母年逾九十而終。以孝著，父食鰍魚，病卒。鈞哀毀骨立，終身不復食。正德丁卯歲饑，傾家賑濟貧窶，人稱為連老佛。,GJTS-XXD,古今圖書集成·學行典,184
孝弟,性至孝，父母疾，色必變，不忍遠去。左右朝夕定省唯謹，從學觀者，美旦夕皆化於孝，季父死於寇，趨掩葬，復為寇所執曰：汝何為不出。美指屍對曰：此吾叔父，聞其死故趨還掩之。寇義而釋之，美葬畢，遂奉父母，竄伏山谷中，採木實為養父母，繼沒，槁瘞於外，他日還葬，啟母壙失一指骨，遍求弗得，號痛迫切，夜假寐墓側，夢一父老告曰：北十數步，棄絮中可求也。寤而求之，竟得焉。,GJTS-XXD,古今圖書集成·學行典,176
閨情,王渾妻鍾夫人，每嘗卿渾。渾曰：詎可爾。妻曰：憐愛卿，是以卿卿，我不卿卿，誰當卿卿。又曰：荀奉蒨妻曹氏，有豔色，妻常病熱，奉蒨乃出中庭取冷，還，以家熨之，妻亡人弔，不哭而神傷，無幾，奉蒨亦卒。又曰：孫楚妻亡，至祥，仍為詩以悼之。王武子見其文曰：未知文生於情，情生於文，見此使人增伉儷之重。舜巡狩蒼梧而崩，三妃不從，思憶舜，以淚染竹，竹盡為班。,CTEXT,藝文類聚 ,170
孝友,元和陳稽亭工部鶴少出嗣，居本生父憂，哀毀倍常，瘠甚，降服三年，要絰不除。鄉舉後，以祖母年高，不欲往應禮部試。久之，通籍官部曹，再出再歸，率掌教江寧之尊經書院以老。,WIKI,清稗類鈔,81
諫諍,初，睿親王多爾袞祖世祖如子，為之定婚，世祖漸長，恥王所為，託言謀叛，削其封，且遷怒於吳女，請其為王之戚，不欲納。尋以吳既送女至，姑妠之，然終不悅也。謫冷宮者凡三載，旋指為失德，宣詔廢之。大學士馮銓乃爭之曰：「前代如漢光武帝、宋仁宗、明宣宗，皆稱賢主，俱以廢后一節，終為盛德之累。望皇上深思詳慮，慎重舉動，萬世瞻仰，將在今日。」疏上，嚴飭。於是禮部儀制司員外郎孔允樾等復爭之曰：「臣考往古，如漢之馬后，康之長孫后，敦僕儉素，皆能養和平之福。至於呂后、武后，非不聰明穎利，然傾危社稷，終作亂階。今皇后不以才能表著，自是天姿篤厚，亦何害為中宮，而迺議變易邪？」繼之者御史宗敦一等十四人，奏入，皆不聽。親王濟爾哈朗等附之，廢后之議遂決。世祖旋悔之，越五年，仍令皇后位號冊寶等悉如舊。,WIKI,清稗類鈔,337
廉儉,江都宗定九，少時奉母陳太君家居，值歲凶，啼飢號寒，初不向宗族借貸，嘗曰：「餓死事小，遣十歲童子汗顏面以求人，使從此不知有廉恥，事大。」時以為名言。,WIKI,清稗類鈔,73
志道,守仁卒，開門授徒遠近皆至，艮骨剛氣和，性情澄徹，音咳盻顧，使人意消所引接，無問隸僕，皆令有省，雖貴顯至悍戾不悅者，亦悔謝往，往見人眉睫，即知其心，別及他事以破本疑機疾，響應精蘊畢露廓披聖途，使人速進獨不喜著述，或有酬應令門人兒子把筆口占導意而已，晚作《格物要旨》、《求仁方諸》篇，御史洪垣構舍居其學，徒總漕都御史劉節鹽，法御史吳悌皆特疏，薦聞不報艮之學旨其，仲子璧能傳之，在士大夫閒，則布政使徐子直傳之，大學士趙貞吉，參政羅汝芳傳之，吏部侍郎楊起元，又有朱逸、韓樂吾二人，逸樵夫也。易麥糈擇精者，供毋糗其糲秕以樵，一日過艮閭行吟曰：離山十里薪在家裡，離山一里薪在山裡。艮謂其徒曰：小子聽之人病不求耳。逸因附牆竊聽講論聽訖，樵去以為常，艮弟子宗姓者，顧謂之曰：諗子雅志甚苦，願奉數十金為子生理免。樵作勞且得日夕相從，商確幸甚，樵曰：子非愛我。,GJTS-XXD,古今圖書集成·學行典,370
隱逸,蘇門先生嘗行，見採薪於阜者，先生歎曰：汝將以是終乎哀哉。薪者曰：以是終者，我也。不以是終者，我也。且聖人無懷。何其為懷？聖人以道德為心，不以富貴為志，因歌二章，莫知所終。藥鉅公者，獨好黃老恬靜，不慕榮貴，號曰：安丘丈人。,GJTS-XXD,古今圖書集成·學行典,110
諫諍,康熙初，投誠武職，許自請改文職，以參議、僉事、同知、通判等官用。南昌熊一瀟時官臺諫，心非之，乃疏言：「巡道寄方伯連帥之任，同知、通判分兵刑錢穀之司，此等不文不武之輩，一經改授，罔知愛惜功名，覬覦營私，情未可定。請停改授之例。」從之。又其時榷關林立，部曹奉使監稅，亦無定員，熊奏：「關稅原有定例，一時籌記策之人，自可勝任，今員數繁多，恐新員差出、舊員未歸之時，將有一司無一官者，且一城數關，亦應酌併。至京師左右兩翼，較在外各關錢糧更少，今滿、漢兼差，亦可裁汰一員，俾綜部務。」部議不准行。得旨：「各省相近之關，應否一處兼管，由督撫察奏，兩翼稅差著再議。」尋議，兩翼應裁漢缺，江寧西新關併入龍江關，蕪湖工關併入戶關，廣東遇仙橋浛光廠併入太平關，俱如一瀟所議。,WIKI,清稗類鈔,327
婚姻,大學士官文忠公文督湖廣時，有妾，時年甫二十餘。其始為蜀人灶下婢，久歷磨折，官納之為妾，嬖之甚，飲食起居，擬於王侯。不數年，立為嫡室，甚畏之。胡文忠公林翼時方撫鄂，以欲結歡於官，認之為義妹，令拜母夫人為母，其後病瘵而卒。,WIKI,清稗類鈔,109
節義,二義者，珠崖令之後妻，及前妻之女也。女名初，年十三，珠崖多珠，繼母連大珠以為繫臂。及令死，當送喪。法，內珠入於關者死。繼母棄其繫臂珠。其子男年九歲，好而取之，置之母鏡奩中，皆莫之知。,CTEXT,列女傳 ,91
隱逸,唐子西詩云：「山靜似太古，日長如小年。」余家深山之中，每春夏之交，蒼蘚盈階，落花滿徑，門無剝啄，松影參差，禽聲上下。午睡初足，旋汲山泉。拾松枝，煮苦茗啜之。隨意讀《周易》、《國風》、《左氏傳》、《離騷》、《太史公書》，及陶、杜詩，韓、蘇文數篇。從容步山徑，撫松竹，與麑犢共偃息於長林豐草間。坐弄流泉，漱齒濯足。既歸竹窗下，則山妻稚子，作筍蕨供麥飯，欣然一飽。弄筆窗間。隨大小作數十字。展所藏法帖筆跡畫卷縱觀之，興到則吟小詩，或草玉露一兩段。再烹苦茗一杯。出步溪邊，邂逅園翁溪友。問桑麻，說秔稻，量晴較雨，探節數時，相與劇談一餉。歸而倚杖柴門之下，則夕陽在山，紫綠萬狀，變幻頃刻、恍可人目。牛背笛聲，兩兩來歸，而月印前溪矣。味子西此句，可謂妙絕，然此句妙矣，識其妙者蓋少。彼牽黃臂蒼，馳獵於聲利之場者，但見袞袞馬頭塵，匆匆駒隙影耳。烏知此句之妙哉！人能真知此妙，則東坡所謂「無事此靜坐，一日是兩日。若活七十年，便是百四十。」所得不已多乎！,WIKI,宋稗類鈔,418
讀書,大抵講學只要理會義理，非人所能為，乃天理也。天理自然各有定體，以為深遠而抑之，使近者非也。以為淺近而鑿之使深者，亦非也。學者患在不明此理，而取決於心，夫心何常之有好高者，已過高矣。而猶患其卑滯，於近者已太近矣，而猶病其遠此道之所以不明不行。而學者所以各自為方，而不能相通也。前此以陳許二友好為高奇喜立新說，往往過於義理之中正，故常因書箴之，蓋因其病而藥之，非以為凡講學者，皆當畫於淺近而遂止也。然觀聖賢之學與近世諸先生長者之論，則所謂高遠者，亦不在乎創意立說之閒。伊川云：吾年二十時解釋經義，與今無異，然思今日意味，覺得與少時自別。又尹和靖門人稱尹公與經書不為講解，而耳順心得如誦己言，此豈必以創意立說為高哉。今吾輩望此，地位甚遠，大概讀書且因先儒之說，通其文義，而翫味之使之浹洽於心，自見意味可也。如舊說不通，而偶自見得別有意思，則亦不妨。但必欲於傳注之外，別求所謂自得者。而務立新說則於先儒之說，或未能究而遽舍之矣，如此則用心愈勞，而去道愈遠，恐駸駸然失天理之正，而陷於人欲之私，非學問之本意也。且謂之自得，則是自然而得。豈可強求也哉，今人多是認作獨自之自故，不安於他人之說，而必己出耳。,GJTS-XXD,古今圖書集成·學行典,496
禁耕,山海者，財用之寶路也。鐵器者，農夫之死士也。死士用，則仇讎滅，仇讎滅，則田野闢，田野闢而五穀熟。寶路開，則百姓贍而民用給，民用給則國富。國富而教之以禮，則行道有讓，而工商不相豫，人懷敦樸以相接，而莫相利。夫秦、楚、燕、齊，土力不同，剛柔異勢，巨小之用，居句之宜，黨殊俗易，各有所便。縣官籠而一之，則鐵器失其宜，而農民失其便。器用不便，則農夫罷於野而草萊不辟。草萊不辟，則民困乏。故鹽冶之處，大傲皆依山川，近鐵炭，其勢咸遠而作劇。郡中卒踐更者，多不勘，責取庸代。縣吧或以戶口賦鐵，而賤平其準。良家以道次發僦運鹽、鐵，煩費，百姓病苦之。愚竊見一官之傷千里，未睹其在朐邴也。,CTEXT,鹽鐵論 ,284
孝弟,白誠，養交至親寢疾，籲神求醫，必長跽泣涕，漣如親喪制除逢忌猶必哭，君子有終身之喪，忌日之謂也，惟繼魯克行焉督學御史，先後三旌之年八十三卒。,GJTS-XXD,古今圖書集成·學行典,69
隱逸,故蘇子出而六主合，張儀入而橫勢成，廉頗存而趙重，樂毅去而燕輕，公叔沒而魏敗，孫臏刖而齊寧，蠡種親而越霸，屈子疏而楚傾。是以君無常籍，臣無定名，損義放誠，一虛一盈。故馮以彈劍感主，女有反賜之說，項奮拔山之力，蒯陳鼎足之勢，東郭劫於田榮，顏闔恥於見逼。斯皆棄禮喪真，苟榮朝夕之急者也，豈道化之本與。若乃聖帝之創化也，參德乎二皇，齊風乎虞夏，欲溫溫而和暢，不欲察察而明切也；欲混混若元流，不欲蕩蕩而名發也；欲索索而條解，不欲契契而繩結也；欲芒芒而無垠際，不欲區區而分別也；欲闇然而內章，不欲示白若冰雪也；欲醇醇而任德，不欲瑣瑣而執法也。是以見機者以動成，好遯者無所迫。故曰，一明一昧，得道之概；一弛一張，合禮之方；一浮一沈，兼得其真。故上有勞謙之愛，下有不名之臣；朝有聘賢之禮，野有遯竄之人。,GJTS-XXD,古今圖書集成·學行典,343
任道,父溥，建文時為國子司業，永樂中為翰林修撰。與弼年十九，見《伊洛淵源圖》，慨然嚮慕，遂罷舉子業，盡讀《四子》、《五經》、洛閩諸錄，不下樓者數年。中歲家益貧，所居不蔽風雨，躬親耕稼，非其義，一介不取。四方來學者，約己分少，飲食、教誨不倦。正統十一年，山西僉事何自學薦於朝，請授以文學高職。其後御史涂謙、撫州知府王字復薦之，俱不出。嘗歎曰：宦官、釋氏不除，而欲天下治平，難矣。景泰七年，御史陳述又請禮聘與弼，俾侍經筵，或用之成均，教育胄子。詔江西巡撫韓雍備禮敦遣，竟不至。天順元年，石亨欲引賢者為己重，謀於大學士李賢，屬草疏薦之。帝乃命賢草敕加束帛，遣行人曹隆，賜璽書，齎禮幣，徵與弼赴闕。且至，帝問賢曰：與弼宜何官。對曰：宜以宮僚，侍太子講學。遂授左春坊左諭德,GJTS-XXD,古今圖書集成·學行典,328
讀書,重簷迴廊左坪右，綺疏輝煌，櫺檻赩歙，木天營而閎敞兮，圖畫聚而充閭闡，經史與子集兮，咸什襲以無餘，景龍四庫惠施五車包羅千古，紺閜群書鉛槧披，而日映牙籤，潤而露濡，匪誇艷于結綺實奓富于石渠羌，斯地之深嚴兮，豈章逢之敢望，肆小子之蒙瞶兮，陟祕居之幽曠愧館職之濫竽兮，徒大官之坐餉，感遭逢之鮮覯兮，敢蹉跎而孟浪于是遨遊，清署偃息，玉堂嘉古訓之有獲，鑒不學而面牆，俯流光兮。若駛期黽勉兮，皇皇況夫瀛洲春煖，太液波光鶯聲，睍睆蝶影，徜徉蘭猗猗其逞，秀蓮冉冉以含香。當斯時也，余幸翰苑，晴暉詞林清暇寓目兮，李邕之樓騁心兮，鄴侯之架，譬猶扱衽而登鍾山，藍田之頂兮。璠璵之珍在前惟介，而守敖庾海陵之倉兮，山坻之積如稼，既神炫乎。巨麗復心懾而衡盱垂絳帳，而隱几被紈素以喁喁。抑揚嘈囋或疾或徐，沈潛涵泳，亦卷亦舒。漱芳潤于六經兮，緒餘于諸子咀英華于七略兮，鏡興亂于列史考昭代之文獻兮，思憲章于億祀晝，惜陰以伊吾兮，夜焚膏以繼晷，枕籍墳典餔醊風騷，與與容容遂遂陶陶，說者謂躡雲之蹄，不辱槽棧，垂天之翼不挂網羅，尺寸繩之末，楮公墨老之曹，皆古人之陳跡。,GJTS-XXD,古今圖書集成·學行典,463
隱逸,田子方師事之而為魏文侯，師友侍坐於文侯，數稱谿工。文侯曰：谿工，子之師耶。子方曰：非也，無擇之里人也。稱道數當，故無擇稱之。文侯曰：然則子無師乎。子方曰：有。文侯曰：子師誰耶。子方曰：東郭順子也。文侯曰：然則夫子何故未嘗稱之。子方曰：其為人也真。人貌而天虛，緣而葆真，清而容物。物無道，則正容以悟之，使人之意也消。無擇何足以稱之。子方出，文侯曰：遠哉，全德之君子。始吾以聖智之言、仁義之行為至矣。吾聞子方之師，吾形解而不欲動，口鉗而不欲言。吾所學者，真土梗耳。夫魏真為我累耳。,GJTS-XXD,古今圖書集成·學行典,238
識鑒,王夷甫父乂為平北將軍，有公事，使行人論不得。時夷甫在京師，命駕見僕射羊祜、尚書山濤。夷甫時總角，姿才秀異，敘致既快，事加有理，濤甚奇之。既退，看之不輟，乃歎曰：「生兒不當如王夷甫邪？」羊祜曰：「亂天下者，必此子也！」潘陽仲見王敦小時，謂曰：「君蜂目已露，但豺聲未振耳。必能食人，亦當為人所食。,CTEXT,世說新語 ,146
仁,如何說要做工夫。且如程先生云：偏言則一事，專言則包四者。上云：四德之元，猶五常之仁。恰似有一箇小小底仁，有一箇大大底仁。偏言則一事，是小小底仁，只做得仁之一事；專言則包四者，是大大底仁，又是包得禮義智底。若如此說，是有兩樣仁。不知仁只是一箇，雖是偏言，那許多道理也都在裡面；雖是專言，那許多道理也都在裡面。致道云：如春是生物之時，已包得夏長、秋成、冬藏意思在。曰：春是生物之時，到夏秋冬，也只是這氣流注去。但春則是方始生榮意思，到夏便是結裹定了，是這生意到後只漸老了。賀孫曰：如溫和之氣，固是見得仁。若就包四者意思看，便自然有節文，自然得宜，自然明辨。仁流行到那田地時，義處便成義，禮、智處便成禮、智。且如萬物收藏，何嘗休了，都有生意在裡面。如穀種、桃仁、杏仁之類，種著便生，不是死物，所以名之曰仁，見得都是生意。如春是生物，夏是生物之盛，秋是生意漸漸收斂，冬是生意收藏。又曰：春夏是行進去，秋冬是退後去。正如人呵氣，呵出時便熱，吸入時便冷。百行萬善，固是都合著力，然如何件件去理會得。百行萬善總於五常,GJTS-XXD,古今圖書集成·學行典,451
志道,性至孝，父母有疾，衣不解帶，色養備至，家庭穆如也。後棄舉子業，肆力於濂洛關閩之學，得其要領。集生徒講學于南門法震庵，是時稱理學者推湛明焉。,GJTS-XXD,古今圖書集成·學行典,69
篤行,許彪，祖奕之子。紹定中知中江作義塚，於亞松山遺骸暴骨死無所歸者，悉瘞之。尋以內艱去，重道謹禮，人稱其不愧家學云。,GJTS-XXD,古今圖書集成·學行典,56
孝弟,李茂字植之，四歲而孤，賴伯順撫育，長成後順病且死，茂於密室刳心取肉，如指以灰傅其創，煮肉進順，甘之遂甦。茂亦旋愈，體則羸損焉。吳憲性至孝，母喪過哀，事庶母尤謹，以所居讓諸弟僦屋自處，杜瓊稱其孝友可比薛包，後薦授高郵州訓導。伍浤字九疇，嘗為親刲股，年八十餘尚康強，精醫術能濟人，劉鳳錄其行。施仁早孤，奉節母篤孝，祖遺田畝，半輸官助役，以半歸弟。,GJTS-XXD,古今圖書集成·學行典,171
守約,橫渠曰：約者天下至精至微之理也。然曰：學者必先守其至約。又曰：不必待博學而後至於約，其先固守於約也。必大謂精微之理，必問辨攻索，而後得之決不容以徑造橫渠之說，恐別有謂。未博學而先守約，即程子未有致知，而不在敬之意，亦切要之言也。五峰胡氏曰：學欲博，不欲雜守，欲約不欲陋雜似博陋似約，學者不可不察也。,GJTS-XXD,古今圖書集成·學行典,149
誅謫,蔡攸副童貫出師北伐，徽宗與其父京曰：「攸陛辭日，奏功成後，要問聯覓念四、五。都知其英氣如此。」京但謝以小子無狀。二人乃上寵嬪。念四者，閻婕妤也。,WIKI,宋稗類鈔,72
貞烈,蘇紅葉，同安人，為吳菊農鹺尹之簉室。居久之，無所出。吳本豪族，婢而妾者八人，紅葉次第七，時自危。光緒庚寅，菊農病，益不安，謀殉之，遺書與母訣。大婦聞之，百端曉譬，不聽。十月五日，菊農卒，遂仰藥其側而死。,WIKI,清稗類鈔,101
孝弟,明隆萬閒戍者例僉里民防送，會有巨惡事敗遣戍黔縣。掾某與望軒夙釁搆，令繫望軒獄。蓋其時凡防送者中途多遇害，故人畏之，計脫必厚賂。望軒窘將自盡。陞長跪曰：父邁年安能遠役。今與辨則無力規，避則累一家兒，願代行。當事以年少不許，陞哀懇得如請或有語遠行無資，可株連某某資之。陞曰：吾為父死，則死耳。何忍累人。遂往，後卒歸。妻眭氏病已不起，陞感眭事父母賢孝，終身不再娶。,GJTS-XXD,古今圖書集成·學行典,179
辯通,子貢以告孔子，孔子曰：「丘已知之矣。斯婦人達於人情而知禮。」《詩》云：「南有喬木，不可休息，漢有遊女，不可求思。」此之謂也。頌曰：孔子出遊，阿谷之南，異其處子，欲觀其風，子貢三反，女辭辨深，子曰達情，知禮不淫。,CTEXT,列女傳 ,105
性,曰：氣雖是理之所生然既生出則理管他不得如這理寓於氣了，日用閒運用，都由這箇氣，只是氣強理弱理管攝他不得。沈僩問或謂性，所發時無有不善，雖氣稟至惡者，亦然但方發之時，氣亦乘之，則有善有不善耳。僩以為人心，初發有善。有惡，所謂幾善惡也。初發之時，本善而流入於惡者，此固有之然，亦有氣稟昏愚之極而所發。皆不善者，如子越椒之類是也。且以中人論之，其所發之不善者，固亦多矣，安得謂之無不善邪。曰：不當如此，說如此，說得不是。此只當以人品賢愚清濁，論有合下發得善底也。有發得不善底也，有發得不善而為物欲，所奪流入於不善，底極多般樣，今有一樣人。雖無事在這裡，坐他心裡也。只思量要做不好事，如蛇虺相似，只欲咬人，他甚麼發得善來明道，說水處甚好，皆水也。有流而至海終無所污，有流而未遠固已漸濁，有流而甚遠方，有所濁有濁之多者，濁之少者，只可如此說。人之性皆善然而有生下來，善底有生下來，便惡底，此是氣稟不同，且如天地之運，萬端而無窮，其可見者，日月清明氣候和正之時，人生而稟，此氣則為清明，渾厚之氣。須做箇好人，若是日月昏暗寒暑反常，皆是天地之戾氣。,GJTS-XXD,古今圖書集成·學行典,467
致知,格物者，非必謂欲盡格天下之物，但於一物上窮得盡，其他可以類推如何。曰：只格一物，便是致知。雖顏曾不敢如此，道晦翁云日格一物，積久自有豁然貫通處，此道儘著玩索日格一物。豈是只格一物積久貫通到此境界，即明睿洞照不待物，物盡窮矣。問窮理至於天下之物，必有所以然之，故與其所當然之則所謂理也。魯齋許氏曰：博學審問慎思明辨此解說個窮字，其所以然與其所當然此說個理字。所以然者，是本原也。所當然者，是末流也。所以然者，是命也。所當然者，是義也。每一事每一物須有所以然，與所當然。臨川吳氏曰：夫見聞者，所以致其知也。夫子曰：多聞闕疑，多見闕殆。又曰：多聞擇其善者而從之，多見而識之。蓋聞見，雖得於外而所聞所見之理則具於心。故外之物格則內之知至此。儒者，內外合一之學。固非如記誦之徒，博覽於外而無得於內，亦非如釋氏之徒，專求於內而無事於外也。,GJTS-XXD,古今圖書集成·學行典,363
至德,昔晉厲、齊莊、楚靈、宋襄，秉大國之權，杖眾民之威，軍師橫出，陵轢諸侯，外驕敵國，內克百姓，鄰國之讎結於外，臣下之怨積於內，而欲建金石之功，終傳不絕之世，豈不難哉？故宋襄死於泓水之戰，三君弒於臣子之手，皆輕用師而尚威力，以至於斯，故《春秋》重而書之，嗟嘆而傷之。是三君皆強其盛而失國，急其刑而自賊，斯乃去事之戒、來事之師也。,CTEXT,新語 ,161
孝弟,五歲喪母，哀毀天至。七歲，問父英曰：若何可以報母。英曰：揚名顯親可也。乃刻志從學。汝南任處權見其文，驚曰：孔子稱顏回之賢，以為弗如也。吾非古人，然見此兒，信不可及。十六，刺史崔樞欲舉秀才，自以學未廣，遁去。又三年卒業，舉孝廉，授著作局正字。父亡，數殞絕，繼母曰：而不勝喪，謂孝可乎。敬臣更進饘粥。服除，遷祕書郎。休沐，闔門誦書。監虞世南器其人，歲終，書上考，固辭。召為弘文館學士，俄授越王府西閣祭酒。當代，王再表留，進朝請郎。舉制科，擢許王文學。復為弘文館學士，終太子舍人。,GJTS-XXD,古今圖書集成·學行典,237
學問,道之在天下，未嘗一日無，所以有明。不明者，由人之學不學也。然世之學者不少而道卒，無以復乎。古昔之盛者，由其所學。有正不正用功，有真不真也。以不真，不正之學。雖倍其功而無益其害於世也必矣。自宋儒既沒正學不傳士風，頹靡閒有英才豪傑，有志於此者，然以信從者，寡終無以振起。斯文丕變士風也。伏聞先生有志於此，未知其詳。近日得會丘董二公具道先生處，心行己之要，又獲睹佳翰而知所志不凡，任道甚力不勝忻躍。,GJTS-XXD,古今圖書集成·學行典,196
學問,無完書。司馬遷大集群書為《史記》，上下數千載亦云備矣。然而議論或駁而不純取其純而舍其駁，可也。後世《史記》皆宗遷法大同而小異，其創法立制纂承六經取三代之餘燼，為百世之準繩。若遷者，可為史氏之良者也。班固前《漢史》與遷不相上下，其大原則出於遷，而書少加密矣。東漢史成於范，其人詭異好奇，故其書似之。然論贊情狀有律，亞於遷，固自謂贊是吾文之奇作諸序論，往往不減過秦則比擬太過。三國陳壽所作任私意而好文奇功偉蹟，往往削沒非裴松之小傳，一代英偉之士遂為壽所誣。後世果有作者必當改作以正壽之罪，奮昭烈之幽光破曹瞞之鬼賊，千古一快也。晉史成於李唐房杜諸人，故獨歸美太宗耳。繁蕪滋蔓誣談隱語，鄙褻之事具載之甚失史體三國過於略而晉書過於繁南北，七代各有其書至唐李延壽總為南北史，遣辭記事頗為得中而其事蹟污穢，雖欲文之而莫能文矣。,GJTS-XXD,古今圖書集成·學行典,356
奢汰,王黼盛時，庫中黃雀鮓自地積至棟，凡滿三楹。蔡京對客點檢蜂兒現在數目，得三十枰。童貫既敗，籍其家，有劑成理中丸幾千斤。近官籍賈師憲第，果子庫糖霜凡數百甕。主者以為不可留，難載帳冊，遂輦棄湖中。民家瀕湖居者，一時多汲得甘水。胡椒八百石，領軍鞋一屋，不足多也。,WIKI,宋稗類鈔,127
孝弟,成化閒洪水暴至，眾競挈資具以避，祚獨念母櫬未舉，號泣徒，跣躬往攀而扶之，漸水深至不可立，顛踣幾沈沒者數四，祚乃盡力以必濟為期，既而水勢盤旋若有人推而助之，漸入堂奧，得一樓梯為固，乃號于人曰：吾在此母櫬可以無慮矣。既而簡其家之所，漂失者亦甚少，眾乃異之潘琴為作孝感記。,GJTS-XXD,古今圖書集成·學行典,133
吏治,守怒曰：「掾懦耶？」保衡曰：「坐懦而奏，不過一免耳。與其阿旨以殺無辜，又陷公於不義，校其輕重，孰為愈耶？」州將因不能奪。後數日，河南移逃卒至許劾之，乃實殺女子者。田旁家得活。後因眾見，州將謝曰：「微司理，向幾誤殺平人。」保衡後為侍御史。生三子俱著名。（若水，字淡成，河南人。官至同知樞密院事。）,WIKI,宋稗類鈔,147
篤行,遇歲荒歉必以米粟賑貸貧乏。嘉靖丙辰知縣孔弘化改學推重督理，又捐貲修砌楊溪險道，并石橋，舉鄉飲者五，卒年八十一。,GJTS-XXD,古今圖書集成·學行典,55
性,嘗愛韓子說，所以為性者，五而今之言性者，皆雜老佛而言之，所以不能不異。在諸子中最為近理，蓋如吾儒之言，則性之本體便只是仁義禮智之實，如老佛之言，則先有箇虛空底性，後方旋生此四者出來，不然亦說性是一箇虛空底物，裡面包得四者，今人卻為不曾曉得，自家道理只見得他說得熟，故如此不能無疑。又纔見說四者為性之體。便若實有此四塊之物磊塊其閒，皆是錯看了也須知性之為體不離此四者，而四者又非有形象方所可撮可摩也，但於渾然一理之中，識得箇意思情狀有界限，而實亦非有牆壁遮欄，分別處也。然此處極難言。故孟子亦只於發處教人識取，不是本體中元來有此如何用處發得此物出來，但體無著莫處，故只可於用處看，便省力耳。,GJTS-XXD,古今圖書集成·學行典,294
論樂,春日遲遲，桑何萋萋，紅桃含妖，綠柳舒荑，邂逅粲者，遊渚戲蹊，華顏易改，良願難諧。又曰：係風捕景，誠知不得，念彼奔波，意慮迴惑，漢女倏忽，洛神飄揚，空勤交甫，徒勞陳王。,CTEXT,藝文類聚 ,83
講學,向來雖幸一見，然忽忽於今，已二十餘年矣。時於朋友閒得窺佳句，足以見所存之一二，顧未得會面為歉耳。今承惠問荷意良勤，區區每患世衰道微，士不知學，其溺於卑陋者，固無足言，其有志於高遠者，又或騖於虛名，而不求古人為己之實，是以所求於人者甚重，而所以自任者甚輕。每念聖人樂取諸人以為善之意，意其必有非苟然者，恨不得與賢者共詳之也。季隨明敏，朋友中少見，其比自惟衰惰，豈足以副其遠來之意，然亦不敢虛也。歸日當相與講之，有所未安，卻望見告得以反復為幸，昆仲家學，門庭非它人比，而區區所望，又特在於其實，而不在於名，願有以深察此意也。,GJTS-XXD,古今圖書集成·學行典,260
義俠,索額圖性貪，屬吏多以賄進。然有謀略。三藩叛時，料理軍書，調度將帥，皆中肯要。吳三桂密遣人刺之，索方秉燭治軍書，瞥見一修髯偉貌者立其旁，問曰：「汝得非吳王刺客乎？」客長跪頫首。索曰：「然則取吾頭？」客曰：「若果害公，早取公首去，不待公命也。吾至良久，見公批示軍機，咸如親見，料理軍書，竟夕不寐，誠良相也。某雖愚，豈敢刺良相？」因反接請死。索笑，揮之去。次日，投邸為奴，執役甚恭，驅使無不如意。後索下獄，某潛入獄饋飲食。及伏法，經紀其喪事畢，痛哭而去，不知所終。,WIKI,清稗類鈔,229
志道,下里田夫，性孝友，里人敬信之，甑山張緒以司徒左遷，主邑教物色。廷美招與講學，一日緒命眾曰：夫為學者，學為人而已為人須真，毋假。廷美憮然內省曰：吾平日為人得無未真耶。益自刻責己，從焦竑遊漸知向裡面，去時謂其胸中，然如洗云，平日故未事詩書，至是始請于竑讀何書，竑曰：讀四書可。于是即取學庸論孟，次第詠誦不輟，以己意詮解，甚有悟，又嘗謂竑曰：吾讀論孟竊思孔孟之學，同其道，同乃孔子為至聖，孟子何未能與擬蓋。嘗疑之，近日反覆誦思，見《論語》中孔子謂未能者，七何有于我者二，孟子更未見有此語，毋乃孔孟之所以別乎，或問良知非無聲無臭至理，廷美起立抗聲曰：良知豈有聲臭耶。一坐驚異歿祀金陵理學祠。,GJTS-XXD,古今圖書集成·學行典,291
辨惑,故殊於世俗，則身孤於士眾。夫邪曲之相衘，枉橈之相借，直故不得容其間。謟佞之相扶，讒口之相譽，無高而不可上，無深而不可往者何？以當背眾多，而辭語諧合。,CTEXT,新語 ,74
性命,利勝則利取焉。此二者相與爭，勝者行矣，非情欲得利，性欲得義也。其可兼者，則兼取之，其不可兼者，則隻取重焉，若苟隻好而已，雖可兼取矣。若二好鈞平，無分輕重，則一俯一仰，乍進乍退。或曰：請折於經，曰：易稱乾道變化，各正性命。是言萬物各有性也，觀其所感，而天地萬物之情可見矣。是言情者，應感而動者也。昆蟲草木，皆有性焉，不盡善也。天地聖人，皆稱情焉，不主惡也。又曰：爻彖以情言亦如之，凡情意心志者，皆性動之別名也。情見乎辭，是稱情也。言不盡意，是稱意也。中心好之，是稱心也。以制其志，是稱志也。惟所宜，各稱其名而已，情何主惡之有，故曰：必也正名。或曰：善惡皆性也，則法教何施。曰：性雖善，待教而成；性雖惡，待法而消。,GJTS-XXD,古今圖書集成·學行典,305
性,仁固仁之本體也，義則仁之斷制也，禮則仁之節文也，智則仁之分別也，正如春之生氣貫徹四時，春則生之生也，夏則生之長也，秋則生之收也，冬則生之藏也。故程子謂四德之元，猶五常之仁，偏言則一事專言則包四者。正謂此也。孔子只言仁以其專言者，言之也。故但言仁而仁義禮智皆在其中，孟子兼言義，以其偏言者言之也。然亦不是於孔子所言之外添入一箇義字，但於一理之中分別出來耳。其又兼言禮智亦是如此。蓋禮又是仁之著，智又是義之藏。而仁之一字，未嘗不流行於四者之中也。若論體用，亦有兩說。蓋以仁存於心，而義形於外。言之則曰仁人心也，義人路也。而以仁義相為體用，若以仁對惻隱義，對羞惡而言，則就其一理之中，又以未發已發相為體用。若認得熟看得透，則玲瓏穿穴，縱橫顛倒無處不通。而日用之閒行著習察無不是著功夫處矣，珙又請曰：三代以前，只是說中說極至孔門答問說著便是仁，何也。,GJTS-XXD,古今圖書集成·學行典,371
孝弟,楊士奇字伯英，春芳孫母徐氏，蚤世孝事，繼母篤愛，異母弟，為諸生，屢試不售，辛巳，城陷，父屆八旬，被賊執，奇匍匐出救，賊舉刃抱父同死，遠近痛之。,GJTS-XXD,古今圖書集成·學行典,71
志道,，謂顏之克己，曾之日省，學之法也。弘治八年舉進士。奉使廣東，受業陳獻章之門，獻章語以主靜之學。退而與張詡論難，作《靜思錄》。授吉安府推官，考績過淮，寒無絮衣，凍幾殆。入為監察御史，袍服朴陋，乘一疲馬，人望而敬之。以母老終養。供母之外，不辦一帷。治畦汲水，身自操作。太守聞其勞，進二卒助之，三日遣之還。吏部以其貧，錄以晉江教諭，不受。又奏給月米，上書言：臣素貧，食本儉薄，故臣母自安於臣之家，而臣亦得以自逭其貧，非有及人之廉，盡己之孝也。古人行傭負米，皆以為親，臣之貧尚未至是。而臣母鞠臣艱苦，今年八十有六，來日無多。臣欲自盡心力，尚恐不及，上煩官帑，心竊未安。奏上不允。母卒，茂烈亦卒。茂烈為諸生時，韓文問莆田人物於林俊，俊曰：從吾。謂彭時也。又問，曰：時周。且曰：與時周語，沈痾頓去。其為時所重如此。,GJTS-XXD,古今圖書集成·學行典,351
假譎,魏武行役，失汲道，軍皆渴，乃令曰：「前有大梅林，饒子，甘酸，可以解渴。」士卒聞之，口皆出水，乘此得及前源。,CTEXT,世說新語 ,53
隱逸,隆興初，入太學，湯思退，主和議，準同張觀等上書乞誅三賊。乾道間，虞允文當國，準獻東南銷患，書請入北界，伺虜虛實，復上言恢復大要。允文去國，朝廷欲官之曰：準效命虞相，以復九廟，陵寢為念，非為身計也。辭歸西山，終身不出。,GJTS-XXD,古今圖書集成·學行典,108
孝弟,沈弘道邑庠生，母早亡，父繼娶，待弘道甚嚴，父故母愛之如己出，相依二十餘年，母病弘道親侍湯藥，不解衣者兩月，母卒，弘道哀毀，異常祭葬以禮，有司廉知其事，屢賜優恤匾，其門曰：善侍繼母。,GJTS-XXD,古今圖書集成·學行典,90
孝弟,參苓如有效，千里延醫師。醫師日接踵，能無一救危。萬呼天不應，千禱神何知。眼見須臾閒，終天成別離。碎心恨計短，捐軀窮所施。一氣隔異體，生死分路岐。有母不能留，昔年空生兒。投地莫致身，泣血復相持。子職恆多缺，負愆安足辭。展轉不能寧，詎忍坐聽之。揮刀一刳臂，取肉佐饘糜。萬一病可療，痛楚敢遲疑。傷哉孝子心，懇篤無已時。我聞子此舉，涕淚橫交頤。昊天哀罔極，夢寐懷先慈。苟獲一日奉，豈惜遍身肌。悲哀復悲哀，此意將語誰。奈何非孝者，郭巨反見訾。甘露如飴馨寢膳，神魚出水煜山河。事生但誦純其黍，追遠誰云蓼者莪。欲起先生光四海，祗祈聖代禮為羅。,GJTS-XXD,古今圖書集成·學行典,264
婚姻,乾隆丙辰，錢塘陳楞山徵君撰被薦宏博，不就試，江都江鶴亭迎而館穀之。楞山有女，慧而賢，嫁南徐許濱。濱，字江門，亦風雅士。畫入神品，與楞山同館江氏。哀絃中斷，意見漸致參差，不可解也。,WIKI,清稗類鈔,89
任道,公受學龜山之門，其潛思力行任重詣極，同門皆推敬之，義理之學正鬱于時，一線之緒賴是得以僅存，觀其在羅浮山靜坐三年，所以窮天地萬物之理切實若此，著《遵堯錄》一篇，述皇朝相傳宏規懿範及名臣碩輔論建謨畫，下及元豐功利之人紛更憲度，貽患國家，撮要提綱，無非理亂安危之大者，公之學其明體適用略可推矣。,GJTS-XXD,古今圖書集成·學行典,144
兄弟,江陵王玄紹，弟孝英、子敏，兄弟三人，特相友愛，所得甘旨新異，非共聚食，必不先嘗，孜孜色貌，相見如不足者。及西臺陷沒，玄紹以形體魁梧，為兵所圍；二弟爭共抱持，各求代死，終不得解，遂并命爾。,CTEXT,顏氏家訓 ,93
孝弟,父黃鶴病篤思西瓜，隆冬遍求不獲，焚香禱天，以井水先置碗內，自咬股肉置水中，少頃竟成瓜水，父飲即愈，延二十餘年。州守匾曰割股孝子。安定沐浴焚香，割左股。母食之愈。,GJTS-XXD,古今圖書集成·學行典,80
篤行,自元時始祖張榮以來同居，衣食勞逸必均，私蓄私德必戒，娶嫁有節，祭祀有禮，宴飲喪葬凡家務定為約束，咸遵家長統率，合男婦二百餘口。成化七年旌表：八世同居。義門張氏。,GJTS-XXD,古今圖書集成·學行典,80
知行,除首尾熟背得方得。至於講誦者，也是都背得，然後從師受學。如東坡作李氏山房藏書記，那時書猶自難得。晁以道嘗欲得公、穀傳，遍求無之，後得一本，方傳寫得。今人連寫也自厭煩了，所以讀書苟簡。謂任道弟讀大學，云：須逐段讀教透，默自記得，使心口相應。古時無多書，人只是專心暗誦。且以竹簡寫之，尋常人如何辦得竹簡如此多。所以人皆暗誦而後已。伏生亦只是口授尚書二十餘篇。黃霸就獄，夏侯勝授尚書於獄中，又豈得本子。只被他讀得透徹。後來著述，諸公皆以名聞。漢之經學所以有用。讀書之法，先要熟讀。須是背看正看,GJTS-XXD,古今圖書集成·學行典,243
孝弟,母劉氏卒，卜地子午谷，扶柩葬焉。葬畢伏墓一慟而卒，時年二十五。天乃黯慘，群鳥哀鳴，人共悲之。邑令上其事，部使者以聞于朝，史官揭徯，斯誌其墓。,GJTS-XXD,古今圖書集成·學行典,70
母儀,文伯相魯。敬姜謂之曰：「吾語汝，治國之要，盡在經矣。夫幅者，所以正曲枉也，不可不彊，故幅可以為將。畫者，所以均不均、服不服也，故畫可以為正。物者，所以治蕪與莫也，故物可以為都大夫。持交而不失，出入不絕者，捆也。捆可以為大行人也。推而往，引而來者，綜也。綜可以為關內之師。主多少之數者，均也。均可以為內史。服重任，行遠道，正直而固者，軸也。軸可以為相。舒而無窮者，摘也。摘可以為三公。」文伯再拜受教。文伯退朝，朝敬姜，敬姜方績。文伯曰：「以歜之家，而主猶績，懼干季孫之怒，其以歜為不能事主乎！」,CTEXT,列女傳 ,246
樂府,玉壘高無極，銅梁不可攀，雙流迸巇道，九阪澀陽關，鄧侯束馬去，王生斂轡還，嵎山金碧有光輝，遷亭車馬正輕肥，彌思王褒擁節去，復憶相如乘傳歸，君平子雲寂不嗣，江漢英靈已信稀。又《行行遊獵篇》曰：之罘講射所，上林娛獵場，傾飛具罾繳，材官命蹶張，高罝掩月兔，勁矢射天狼，蹶地不遑逸，排虛豈及翔。又《思歸篇》曰：胡地憑良馬，懷驕負漢恩，甘泉烽火入，回中宮室燔，錦車勞遠駕，繡衣疲屢奔，櫪下嚴雙駿，腰邊垂兩鞬，乘嶂無期限，歸思安可言。又《公莫渡河篇》曰：請公莫渡河，河廣風威厲，牆偃落金烏，舟傾沒犀枻，劍飛猶共水，魂沉理俱逝，君為川后臣，妾作江妃娣。,CTEXT,藝文類聚 ,268
技勇,穿林而行，簌簌有聲。林盡處有茅菴，類有人居，意桃村當不遠，可問訊。自牆隙窺之，則菴中二人對弈，其一，十二三歲之小兒，其一，即叟也。幸其未見，急趨伏林間，夜靜，度童叟皆眠矣，乃出。時室中孤燈熒熒，搖曳欲滅，虎兒疾入，揚刃，向東壁一榻悉力劈之，寂無一聲，揭衾視之，故無人也。方欲出，忽黑影若鵰鶚然，拂窗直入。虎兒方迎以刃，不覺身已自仆，刃亦遙擲數步外，蓋日間對弈之童至矣。叱曰：「若何人,WIKI,清稗類鈔,191
任道,絲麻設位，哀以送之，禮畢悉以文中子之書，還於王氏《禮論》二十五篇，列為十卷，《樂論》二十篇列為十卷，《續書》一百五十篇，列為二十五卷，《續詩》三百六十篇列為十卷，《元經》五十篇列為十五卷，《贊易》七十篇列為十卷。並未及行，遭時喪亂，先夫人藏其書於篋笥，東西南北未嘗離身。大唐武德四年，天下大定，先夫人返於故居，又以書授於其弟凝。文中子二子，長曰福郊，少曰福畤。按《聞見後錄》：司馬文正公作《文中子補傳》曰：文中子王通字仲淹，河東龍門人。六代祖元則仕宋，歷太僕國子博士。兄元謨以將略顯，而元則用儒術進。,GJTS-XXD,古今圖書集成·學行典,250
奢汰,其東則高峯峙立，其下植梅以萬數，祿萼承趺，芬芳馥鬱，結構山根，號綠萼華堂。又旁有承嵐昆雲之亭，有屋內方外圓如半月，是名書館。又有八仙館，屋圓如規。又有紫石之巖，祈真之磴，攬秀之軒，龍吟之堂。,WIKI,宋稗類鈔,95
技勇,睹狀大疑，追及僧，揖而問曰：「老和尚何來，與沈何仇？」僧笑謝無他。濮曰：「是必有故，願無深諱。」僧始自言從少林寺來。因轉詰姓氏，濮告之。僧拱手致敬曰：「慕盛名久矣，既承下問，焉敢固祕？煩代寄聲沈某，曩年遭擊之二鏢師，小徒也，彼如欲活，須於明日往龍翔寺方丈覓余，過午，則行矣。」濮駭問何功，曰：「此名五毒功，異人傳授，不在尋常武藝之中。,WIKI,清稗類鈔,167
審幾,即此數說觀之，則幾之義無餘蘊矣，至其用功之要，則惇頤所謂思張載，所謂豫熹於大學章句，所謂審者尢為著力處也。誠能於其獨知之地察其端緒之微，而分別之擴充其善，而遏絕其惡，則治平之本於是乎立，作聖之功於是乎在矣。,GJTS-XXD,古今圖書集成·學行典,103
樂成,其次乃藉臣。臣雖死藉，願王之使他人遂之也。」王曰：「諾。」使之為鄴令。史起因往為之。鄴民大怨，欲藉史起。史起不敢出而避之。王乃使他人遂為之。水已行，民大得其利，相與歌之曰：「鄴有聖令，時為史公，決漳水，灌鄴旁，終古斥鹵，生之稻粱。」使民知可與不可，則無所用矣。賢主忠臣，不能導愚教陋，則名不冠後、實不及世矣。史起非不知化也，以忠於主也。魏襄王可謂能決善矣。誠能決善，眾雖諠譁而弗為變。功之難立也，其必由哅哅邪。國之殘亡，亦猶此也。故哅哅之中，不可不味也。中主以之哅哅也止善，賢主以之哅哅也立功。,CTEXT,呂氏春秋 ,247
技勇,康、雍間，有沈學仙者，生平慕項學仙之為人，以學仙自號，兩人居相比，膂力又相亞。而沈獨文弱如書生，有犯之者，輒趨避恐後，故人莫知其技。一夕，舟泊洞庭，時際秋仲，月色水光，交相映射。上流忽來二巨艦，人語嘈雜，門窗深閉，離二丈許，亦繫纜。沈見之，戒舟子曰：「此盜艦也，毋酣睡，試觀其變。」三更，盜果麕至，沈起，以摺疊扇揮之，且曰：「行篋無長物，毋徒勞，不堪持贈也。」言未畢，盜盡仆，沈一一叱之去。盜或不能起，則擲之岸上。旋脫衣而臥，迨天明，盜艦已不知所往。,WIKI,清稗類鈔,225
寺碑,臣聞至理隆而德音闡，成功臻而頌聲作，天上天下，妙覺之理獨圓，三千大千，無緣之慈普被，慧舟匪隔，法力無根，澤雨無偏，心田受潤，具以九圍共溺，並識歸涯，萬國均夢，一日俱曉。,CTEXT,藝文類聚 ,84
孝弟,郭奇逢，字際時，幼以孝順聞，稟資穎異，過目成誦，數奇不第，膺貢大廷除授江西饒州通判，政尚仁恕，士民德之。丁父母憂，哀毀骨立，水漿不入口者數日。家人進薄粥一甌，奇逢泣而卻之。終喪，獨處一室，不御酒肉，凡六年。祀事必齋戒愨謹，墓祭雖遠必躬與，勿以衰老懈云。,GJTS-XXD,古今圖書集成·學行典,126
學問,讀書所以求作聖人之路逕，而或徒以資口耳，為文所以述垂世之訓辭，而或徒以炫華釆，如是而學欲以變化其氣質，不亦難哉。宜其愈學而無益，雖皓首沒世，猶夫人也。勉生於不足，不勉生於足。不足則勉，勉則進。足則不勉，不勉則止。昔之聖賢兢兢業業，孜孜汲汲不自足，故也。世之自以為有餘者，反是。敏不敏，天也。學不學，人也。天者，不可恃而人者，可勉也。蟹不如螾駑可以及驥，何也。敏而不學，猶不敏也。不敏而學，猶敏也。夫子上聖也，而好學，顏子大賢也，而好學。古之人不恃其天資之敏也，如此既敏且學，則事半而功倍。,GJTS-XXD,古今圖書集成·學行典,244
孝弟,五歲而孤，母袁氏撫之。家貧，母食糠覈，而以精者哺兒。精忠知之，每餐必先啖其惡者。天啟中，舉於鄉。崇禎八年，流賊陷潁川，家人勸逃匿。曰：母守吾四十年，我何忍舍之去。李心唯，素有孝行。賊至，泣守母喪。賊掠其室，將縛之，不屈，被殺。子果，見父死，厲聲罵賊，又殺之。,GJTS-XXD,古今圖書集成·學行典,129
情感,女入，周歸，思所以動夫人者，曰：「世間不虞之譽，有出人意外者。吾與卿至此未久，外間何所聞？乃有銀工女某，謂夫人大家女，賢淑為世所罕，彼自恨不幸為小家女，未嫻教誨，若得朝夕侍夫人，習閨範，雖為婢，有榮焉。是不亦癡乎，奚所慕而若是？」夫人曰：「寧有此耶？」周曰：「我何由知！醫生某笑其女，為我覼縷陳之也。」夫人召葛，叩其詳。周已預白葛，葛即宛轉曲為之詞，以悅夫人。夫人曰：「有志女子也。顧其貌如何？」葛以中材對。夫人曰：「吾為娶之，成其志。」周佯斥之曰：「卿謬甚，獨不畏物議，玷官箴耶？」夫人曰：「吾籌之詳矣,WIKI,清稗類鈔,252
孝弟,若子并逃則陷宗，屬父子俱往俱死，無益也。卒行逮長安獄，七閱月擊掠備至孝子，方以脫父為幸怡如也。賊左右亦稔，知御宿先生廉所，定額較諸紳最下，下然先生以貧。故傾家終不副，賊東行遂挾孝子，去八月望。前一日遇害於晉平陽。及其二，僕方賊之戕，殺諸士大夫也。偽尉同實主孝子，同舊與孝子同里，雅重其名，死之夕盛為飲具酒酣。同數，數目孝子已。復自歎息，若不能言者，孝子心知，其故徐以溫，語詰同同乃泣失聲。因具告之孝子，於是起步帳外。北面拜君，西面拜父，還就坐立為臨終。詩數十首，每成一首，輒自按歌聲音。慘促左右皆泣下，遂罷酒將刑。謂必西首戮我。我魂魄有所依，歸可以報父矣。卒無一語,GJTS-XXD,古今圖書集成·學行典,282
敬信,興化劉融齋司業熙載，嘗以翰林侍上書房，貧無僕，每入直，懷食物以往。屆年節，內豎例索犒金，一日某小閹至，見其方以脫粟煮於老瓦礶，詢之曰：「君所食耶？」逡巡去。久之，愈窘，將斷炊，乃辭官，乞假游晉，假寓某同年所，設帳授徒。脩脯所入，輒銖積寸累，以償宿逋，戚友所貸，雖一金必還，且無一逾期者。,WIKI,清稗類鈔,143
異用,孔子之弟子從遠方來者，孔子荷杖而問之曰：「子之公不有恙乎？」搏杖而揖之，問曰：「子之父母不有恙乎？」置杖而問曰：「子之兄弟不有恙乎？」杙步而倍之，問曰：「子之妻子不有恙乎？」故孔子以六尺之杖，諭貴賤之等，辨疏親之義，又況於以尊位厚祿乎？,CTEXT,呂氏春秋 ,118
孝弟,范成大新安學宮天下稀，先生孝友真吾師。斑衣誤作長裾曳，二年思歸今得歸。牋詞上訴人叵挽，璽書賜可群公歎。青山百匝不留人，空與諸生遮望眼。白雲孤起越南天，向來恨身無羽翰。下馬入門懷橘拜，身今卻在白雲邊。鶴髮鬖鬖堂上坐，兒童稱觴婦供果。世閒此樂幾人同，看我風前孤淚墮。一杯送舟下水面，我欲贈言無好詞。徑須喚起束廣微，為君重補南陔詩。,GJTS-XXD,古今圖書集成·學行典,163
隱逸,第進士，歷陳留尉、萬載永明令、知上饒縣，積官奉議郎，提點開封府界河渠，坐事去官，遂閉戶著書，不復言仕。元符末，詔求直言。孝甫年八十一，上書云：亂天下者，新法也，末流之禍，將不可勝言。今宜以時更化，純法祖宗。因論熙寧而下，權臣迭起，欺世誤國，歷指其事而枚數其人。蔡京嫉之，謂為詆訕宗廟，削籍羈筠州。崇寧去黨碑，釋逐臣，同類者五十三人，其五十人得歸，惟孝甫與范柔中、封覺民獨否，遂卒於筠。且死，命幼孫名世執筆，口占百餘言，其略曰：予自謂山中宰相，虛有其才也；自謂文昌先生，虛有其詞也。不得大用於盛世，亦無憾焉，蓋有天命爾。所論述有《卜世大其龜》、《伊周素蘊》、《義命雜著》、《太平策要》等，凡二百五十餘篇。,GJTS-XXD,古今圖書集成·學行典,301
孝弟,晨昏定省必勤，即蔬食菜羹俟親先嘗，然後敢食。親沒，廬其墓三年。之外，食必思親，常泣下焉。鄉人頌其孝行。父喪，撫養幼弟割己業與之。年七十八歲，足跡不履城郭。鄉里稱為忠厚長者。,GJTS-XXD,古今圖書集成·學行典,86
豪侈,和珅伏誅時，仁宗嘗謂其私取大內寶物，誠然。孫士毅自越南歸，待漏宮門外，與珅值，珅見孫所持鼻煙壺而索觀之，則大如雀卵之明珠所琢成者也。珅欲之，孫大窘，曰：「昨已奏聞，即當呈進奈何？」珅微哂曰：「相戲耳。」其後復相遇於直廬，和以昨亦得一珠壺告孫，出示之，即前日物，孫意以為上所賜也。旋偵之，知珅出入禁庭，遇所喜者，逕攫以出，不復關白也。,WIKI,清稗類鈔,166
義俠,連城李簡庵茂才有子名成文，字仲彭，亦諸生。境極困，以授徒自給。歲終，以徒學未成為愧，於束脩，有半受者，有全卻者，徒以感奮。嘗應舉，有人饋贐之，固辭不受，或遺其家，既而知之，即酬以古琴。,WIKI,清稗類鈔,92
志道,家南嶽山下，築主一書院，師事晦菴朱先生，講學於中湘南，學者一時嚮風。後真景元守長沙，延典郡教，稱為主一先生。,GJTS-XXD,古今圖書集成·學行典,54
放誕,馮惟一為太常，頗不得意，以杯酒自娛。每朝士宴集，雖不召亦常自至。酒酣即彈琵琶，彈罷賦詩，詩成起舞。時人愛其俊逸，謂之三絕。,WIKI,宋稗類鈔,61
廉儉,顧景范，名祖禹，性廉介，不取非義一錢，以授徒自給，不求聞達，常落落人外。當事聞其名，欲羅致之，終不可得。其子亦鬻薪為生。,WIKI,清稗類鈔,60
性,道是性中之理。先生曰：道是泛言，性是就自家身上說。道在事物之閒，如何見得。只就這裡驗之。性之所在，則道之所在也。道是在物之理，性是在己之理。然物之理，都在我此理之中；道之骨子便是性。季隨主其家學，說性不可以善言。本然之善，本自無對；才說善時，便與那惡對矣。才說善惡，便非本然之性矣。本然之性是上面一箇，其尊無比。善是下面底，才說善時，便與惡對，非本然之性矣。孟子道性善，非是說性之善，只是贊歎之辭，說好箇性。如佛言善哉。某嘗辨之云，本然之性，固渾然至善，不與惡對。此天之賦予我者然也。然行之在人，則有善有惡：做得是者為善，做得不是者為惡。豈可謂善者非本然之性。只是行於人者，有二者之異，然行得善者，便是那本然之性也。若如其言，有本然之善。又有善惡相對之善，則是有二性矣。方其得於天者，此性也；及其行得善者，亦此性也。只是纔有箇善底，便有箇不善底，所以善惡須著對說。不是元有箇惡在那裡，等得他來與之為對。只是行得錯底，便流入於惡矣。,GJTS-XXD,古今圖書集成·學行典,415
權謀,石益謂孫伯曰：「吳將亡矣！吾子亦知之乎？」孫伯曰：「晚矣，子之知之也。吾何為不知？」石益曰：「然則子何不以諫？」孫伯曰：「昔桀罪諫者，紂焚聖人，剖王子比干之心。袁氏之婦，絡而失其紀，其妾告之，怒棄之。夫亡者，豈斯人知其過哉？」,CTEXT,說苑 ,113
孝弟,居近海得鮮必還供母，母病蠱衾寒以身溫，母及死殯山谷閒逢雨夜衣蓑衣往臥柩側，一日外出夜半聞暴雷，即奔赴柩所。少失母，事父最孝，父歿三年蔬食，及葬廬墓側三載如初喪。,GJTS-XXD,古今圖書集成·學行典,80
辯通,簡子悅，遂與渡，中流為簡子發河激之歌，其辭曰：「升彼阿兮面觀清，水揚波兮查冥冥，禱求福兮醉不醒，誅將加兮妾心驚，罰既釋兮瀆乃清，妾持楫兮操其維，蛟龍助兮主將歸，呼來櫂兮行勿疑。」簡子大悅曰：「昔者不穀夢娶妻，豈此女乎？」將使人祝祓，以為夫人。娟乃再拜而辭曰：「夫婦人之禮，非媒不嫁。嚴親在內，不敢聞命。」遂辭而去。簡子歸，乃納幣於父母，而立以為夫人。君子曰：「女娟通達而有辭。」《詩》云：「來遊來歌，以矢其音。」此之謂也。頌曰：趙簡渡河，津吏醉荒，將欲加誅，女娟恐惶，操楫進說，父得不喪，維久難蔽，終遂發揚。,CTEXT,列女傳 ,254
婚姻,蘇州葑門內有王七者，與富仁坊巷某姓有連，自其父在時，即呼某姓婦為乾阿嬭。父卒後，某姓撫育之，視猶子也。婦有一女，與年相若，初意即以為婿。及王年長，則一流蕩子也，婦乃悔前議，許嫁其女於胥門外某生。娶有日矣，王聞之，糾合無賴少年十餘輩劫其女歸。女至王家，閉門號泣，久之，無聲，或自門隙窺之，則雉經矣。破門入，救之，復蘇。女遂絕食求死。事聞於官，官以王劫婚，非禮也，答之百，且諭之曰：「汝謂某姓先曾有婚姻之議，然空言無實據。女既誓死不汝從，汝又何愛焉？男子豈患無婦哉！」乃判某姓婦以銀幣五十畀王，使為異日婚資，而全曩時撫育之義，女則歸之某生。,WIKI,清稗類鈔,268
孝弟,何光覺，淳熙庚戌與趙昂發同第，性孝友，母病渴，值旱泉涸，光覺竭誠祝天，宅旁一泉湧出，進母病愈。後邑人因甃為井，名曰：孝感泉。事嫡母賈氏極孝，賈年八十四，康健皆榆所致。淳熙閒，表其族。,GJTS-XXD,古今圖書集成·學行典,91
隱逸,少清貧，好學。年二十餘，夜忽窗中有聲呼曰：祈孔賓，祈孔賓。隱去來，隱去來。修飾人世，甚苦不可諧。所得未毛銖，所喪如山崖。旦而逃去，西至敦煌，依學官誦書，貧無衣食，為書生都養以自給，遂博通經傳，精究大義。西游海渚，教授門生百餘人。張重華徵為儒林祭酒。性和裕，教授不倦，依孝經作二九神經。在朝卿士、郡縣守令彭和正等受業獨拜床下者二千餘人，天錫謂為先生而不名之。竟以壽終。,GJTS-XXD,古今圖書集成·學行典,183
喻老,子夏見曾子，曾子曰：「何肥也？」對曰：「戰勝故肥也。」曾子曰：「何謂也？」子夏曰：「吾入見先王之義則榮之，出見富貴之樂又榮之，兩者戰於胸中，未知勝負，故臞。今先王之義勝，故肥。」是以志之難也，不在勝人，在自勝也。故曰：「自勝之謂強。」,CTEXT,韓非子 ,117
論樂,驅馬上東門，駕言出北闕，躑躅遵山陵，長松何鬱鬱，丘墓互相承，念昔徂歿子，悠悠不可勝，人生何所促，忽如朝露凝，求仙鮮克仙，太虛不可凌。,CTEXT,藝文類聚 ,66
聖人,此二十二人咸成厥功：皋陶為大理，平，民各伏得其實；伯夷主禮，上下咸讓；垂主工師，百工致功；益主虞，山澤辟；棄主稷，百穀時茂；契主司徒，百姓親和；龍主賓客，遠人至；十二牧行而九州莫敢辟；違唯禹之功為大，披九山，通九澤，決九河，定九州，各以其職來貢，不失厥宜。方五千里，至于荒服。南撫交阯、北發，西戎、析枝、渠廋、氐、羌，北山戎、發、息慎，東長、鳥裔，四海之內咸戴帝舜之功。于是禹乃興九招之樂，致異物，鳳皇來翔。天下明德皆自虞帝始。舜年二十以孝聞，年三十堯舉之，年五十攝行天子事，年五十八堯崩，年六十一代堯踐帝位。踐帝位三十九年，南巡狩，崩於蒼梧之野。葬於江南九疑，是為零陵。舜之踐帝位，載天子旗，往朝父瞽叟，夔夔唯謹，如子道。封弟象為諸侯。舜子商均亦不肖，舜乃豫薦禹于天。十七年而崩。三年喪畢，禹亦乃讓舜子，如舜讓堯子。諸侯歸之，然後禹踐天子位。堯子丹朱，舜子商均，皆有疆土，以奉先祀。按《帝王世紀》：帝舜有虞氏姚姓也目，重瞳故名重華字都君有聖德。,GJTS-XXD,古今圖書集成·學行典,423
孝弟,宋嘉祐閒，任率府正，五子、琥、珪、琢、珣克盡其孝，兄弟友恭，家產不析。士大夫為書怡，怡堂以表之。有邵家令兄弟警戒相規箴：誰培竇氏桂，五株成一林。誰集馬氏慶，五良同一心。,GJTS-XXD,古今圖書集成·學行典,84
盡忠,天下盡忠，淳化行也。忠有所未盡，則淳化不行。君子盡忠，則盡其心。小人盡忠，則盡其力。君子可以盡謀，小人可以效命。盡力者則止其身，盡心者則洪於遠。止身則匹夫之事，洪遠則萬物之利。故明王之理也，務在任賢。賢臣盡忠，則君德廣矣。聖無獨理，道無常師。古之明王，必求賢明，無不脩德。賢臣則無不盡忠，忠則為君闡揚，君德由廣大之也。政教以之而美。君上立教，臣下所敷。禮樂以之而興。君上制作，臣下所行。刑罰以之而清。君上恤刑，臣下所化。仁惠以之而布。君德既備，人懷始康。四海之內有太平音。樂至而歌，自然之理也。嘉祥既成，告于上下。君臣之始於政能，著於群瑞。故其成功可以告于神明也。是故播於《雅》《頌》，傳於無窮。德施於人，務格於神。而後行於樂，樂行則可極之有哉。,CTEXT,忠經 ,323
信,盡其而焉。盡其信而信焉。石林葉氏曰：者，信之始信者，之著。信者信此者也。此字皆指孝而言也。石林葉氏曰：信不欺則曰信，此者也。,GJTS-XXD,古今圖書集成·學行典,62
忠藎,『然則奈何？』對曰：『專攻孤拔，得一當以報而已。』臣欲令其統率諸將，則辭以資望在李新明後，且曰：『水師船各自為戰，非若陸軍一將，能指揮十餘萬也。請不必紛更，堅守以待上命。』該參將既去，臣復囑各船就商籌策，該參將志定神完，誓死報國。是日手發巨礮，擊其烏波船，一一命中，以一飛雲小艦當敵人三大艦，中流堅拒不退。忽橫來一礮，該參將骽為之折，復一礮，遂飛入水中而沒，舟乃發火。」其敘陳事云：「該軍功人極瘦弱，文理甚優。,WIKI,清稗類鈔,205
狷介,陳璿，字在軒，益陽諸生。家貧力學，飭廉隅，不苟阿於世，嘗自署其門曰：「頗堪自問，不求人憐。」與鄉先達蔡璨善，璨教授衡州，為之薦於衡陽縣署，為館師。主人禮稍疏，即謝去。璨歸，益陽邑令聞璿賢且貧，欲璨介之見，璨語璿，璿曰：「吾修身潔行數十年，豈以貧故見邑宰乎！」卒不見。,WIKI,清稗類鈔,133
廉儉,世宗御宇時，桐城張文和公廷玉渥承恩遇，然廉正自守，不爭權利。各省督撫入京，以同年宿誼饋文和，不過葛紗二事。文和篤愛長子閣學若靄。閣學少年科第，書畫皆精妙，尤善鑒賞。一日，文和至庶僚家，見名人山水畫幅，歸語閣學，稱善者再。既逾日，則懸閣學齋壁中。文和審視畢，語閣學曰：「我無介溪之才，汝乃有東樓之好矣。」閣學跪謝良久，旋歸畫其主乃已。,WIKI,清稗類鈔,166
箴規,王文簡公士禎在京師，將移居慈仁寺。某往規之曰：「子寓慈仁，不得不賦雙松詩，然恐損子名。」王傲然曰：「寓不可不移，詩那可便作。」王文簡性和易寬簡，好獎引士類，然人以詩文投謁者，必盡言其得失，不稍寬假。,WIKI,清稗類鈔,99
樂府,關山遠可度，遠度復難思，直指遮歸道，都護總前期，力農爭地利，轉戰逐天時，材官蹶張皆命中，弘農越騎盡褰旗，褰旗遠不息，驅虜何窮極，狼居一封難再睹，閼氏永去無容色，銳氣且橫行，朱旗亂日精，先屠光祿寨，卻破夫人城，凱還歸舊里，非是衒功名。,CTEXT,藝文類聚 ,116
躁競,孔道輔自以為聖人之後，常高自標置。性剛介，急於進用。或有勸其少通者。答曰：「吾豈姓張姓李者耶？」聞者每笑之。,WIKI,宋稗類鈔,54
心學,心何以知。曰：虛一而靜。心未嘗不臧也，然而有所謂虛；心未嘗不滿也，然而有所謂一；心未嘗不動也，然而有所謂靜。人生而有知，知而有志；志也者，臧也；然而有所謂虛；不以所已臧害所將受謂之虛。心生而有知，知而有異；異也者，同時兼知之；同時兼知之，兩也；然而有所謂一；不以夫一害此一謂之一。心臥則夢，偷則自行，使之則謀；故心未嘗不動也；然而有所謂靜；不以夢劇亂知謂之靜。未得道而求道者，謂之虛一而靜。虛一而靜，謂之大清明，萬物莫形而不見，莫見而不論，莫論而失位。,GJTS-XXD,古今圖書集成·學行典,226
孝弟,黃端生，字純篤，嗜讀書知大義，父官縣丞早逝，事母以孝，母喪負土為墳，寒暑不輟，廬墓側三年不歸，夜有賊至其所，端以衣與之，賊不受而去。,GJTS-XXD,古今圖書集成·學行典,66
孽嬖,靈公與二子飲於夏氏召徵舒也，公戲二子曰：「徵舒似汝。」二子亦曰：「不若其似公也。」徵舒疾此言。靈公罷酒出，徵舒伏弩廄門，射殺靈公。公孫寧儀、行父皆奔楚，靈公太子午奔晉。其明年，楚莊王舉兵誅徵舒，定陳國，立午，是為成公。,CTEXT,列女傳 ,109
技勇,海寧有游方醫王某者，奔走江湖間，獲利漸豐，遂歸鄉，設肆貨藥。時有遊僧來市，托紫石缽，重百斤，入肆，宣佛號，婪索不遂，輒以缽置於櫃，張拱合掌拒門外，人無敢出入者。市人厭苦之，不得已，滿其願，則又過一家。次第至藥肆，索百錢，王僅與三枚。僧怒，將舉缽壓其櫃，王接而擲之，石為之碎。僧恧顏，拾破缽而遁。逾歲，王將赴蘇購藥材，雇吳江小舟，舟子二，其一駕長也。駕長力猛，非櫓脫即篙折，夥怨罵之，恆忍受也。惟張帆時，則駕長右手執索，左手持柁，以足代篙，四體並用，無不當，夥得臥而觀之，故相安焉。,WIKI,清稗類鈔,240
簡傲,王子猷作桓車騎騎兵參軍，桓問曰：「卿何署？」答曰：「不知何署，時見牽馬來，似是馬曹。」桓又問：「官有幾馬？」答曰：「不問馬，何由知其數？」又問：「馬比死多少？」答曰：「未知生，焉知死？」,CTEXT,世說新語 ,93
致知,皆學者所宜致思也。然則先求之四端可乎。曰：求之性情固切於身，然一草一木亦皆有理不可不察。致知之要當知至善之所在，如父止於慈子止於孝之類。若不務此而欲泛然以觀萬物之理，吾恐其如大軍之遊，騎出太遠而無所歸也。格物莫若察之於身其得尤切。延平李先生曰：凡遇一事即當且就此事反復推尋，以究其理。待此一事融釋脫落，然後循序漸進而別窮一事。如此既久積累之多，胸中自當有洒然處。朱子曰：讀書是格物一事。致知之方，或考之事，為之著或察之念慮之微，或求之文字之中，或索之講論之際，使於身心性情之德，人倫日用之常，以至天地鬼神之變，鳥獸草木之宜，自其一物之中，莫不有以見其所當然而不容已。與其所以然而不可易者，必其表裏精粗無不盡其類，以通之至於。,GJTS-XXD,古今圖書集成·學行典,312
篤行,在太學齋舍疫作，鮑粹然疾，尤篤同舍皆棄去，洽獨移臥具與俱，蚤夜治藥餌謹視之，三月乃愈，洽後登淳熙第，終于邵武倅。由吏部郎出知台州，於平陽築陡門三所，開河道五十五萬五千九百丈，溉四鄉民田，至今人興河洛之思。,GJTS-XXD,古今圖書集成·學行典,102
動靜,梁潛予在禁林七年得交游之士二人焉，烏江蔣君用文姑蘇趙君友同也，二人者忠信慈厚其造詣修飭，於道者何道而能然也，意其質性自然一日過蔣君見其名齋。曰：靜齋然後知，其所以進德者在此也，於乎靜者德之基也，先儒以為養得至靜之極，則自然包括宇宙終始，古今濂溪周子上，承孔孟之緒，其示學者亦惟在於主靜，夫所謂靜者非靜，而不動之謂也，無欲則靜，靜之中而動理具焉，故雖古今之遠宇宙之大，千變萬化之無窮涵之，於吾心者不見其有餘也，由是以御天下之至動，而不見其擾理天下之至繁，而不見其棼，所謂淵默而雷奮者，動之中，靜之理，所以行也，靜體而動用，靜存而動行，此誠意正心之事，而蔣君達此其過人也，宜哉諸葛武侯謂才須學而學，須靜者周子之言，非有取諸彼然，吾觀蔣君之賢益有徵乎其言也，蔣君與人處，洞然不為深隱，人人愛悅之二人者，中情甚相似皆善，文辭皆有得於靜者，因讀靜學齋詩喜而為之序，既以得蔣君又書以質之趙君也。,GJTS-XXD,古今圖書集成·學行典,391
孝弟,張中，宋新昌令之後，賦性誠孝，弱冠博通經史，得父歡心。當明末山寇出掠婦子，避地遠鄉，中以父年踰八旬喜家居，身獨奉之。一日寇震鄰，父聞而驚惶欲絕，中負父二十里遁入西山，知父意安之，遂以一身供饘粥，不藉僮僕力。逾數年先父而卒，妻俞氏代夫終養，飲食盥漱扶掖必親，拭席浣裳不避垢穢，里人稱其雙孝。,GJTS-XXD,古今圖書集成·學行典,144
農戰,善為國者，倉廩雖滿，不偷於農；國大民眾，不淫於言，則民樸一。民樸一，則官爵不可巧而取也。不可巧取，則姦不生。姦不生則主不惑。,CTEXT,商君書 ,62
是非,程子曰：守道當確然而不變，得正則遠邪，就非則違是，無兩從之理。凡事只去看箇是非，假如今日做得一件事，自心安而無疑便是是；處一事自不信便是非。處閒居無事，且試自思之，其行事有於所當是而非，當非而是，當好而惡，當惡而好，自察而知之，亦是工夫。講學固不可無須是更去自己分上做工夫，若只管說，不過一兩日都說盡了，只是工夫難。且如人雖知此事不是不可為，忽然無事又自起此念；又如臨事時雖知其不義不要做，又卻不知不覺自去做了，是如何？又如好事初心本自要做，又卻終不肯做，是如何？蓋人心本善，方其見善，欲為之時，此是真心發見之端，然纔發便被氣稟物，欲隨即蔽，固之不教他發，此須自去體察，存養看得，此最是一件大工夫。學者工夫只求一箇是，天下之理不過是與非，兩端而已。從其是則為善，徇其非則為惡，事親須是孝，不然則非事親之道；事君須是忠，不然則非事君之道。凡事皆用審箇是非，擇其是而行之。聖人教人諄諄不已，只是發明此理。事事物物上都有箇道理，都有是有非，所以舜好問而好察，邇言雖淺，近閒言語中莫不有理，都要見得。破隱惡而揚善，自家這裏善惡便分明。,GJTS-XXD,古今圖書集成·學行典,463
貴直,趙簡子攻衛附郭，自將兵。及戰，且遠立，又居於犀蔽屏櫓之下，鼓之而士不起，簡子投桴而歎曰：「鳴呼！士之速弊一若此乎？」行人燭過免冑橫戈而進曰：「亦有君不能耳，士何弊之有？」簡子艴然作色曰：「寡人之無使，而身自將是眾也，子親謂寡人之無能，有說則可，無說則死。」對曰：「昔吾先君獻公即位五年，兼國十九，用此士也。惠公即位二年，淫色暴慢，身好玉女，秦人襲我，遜去絳七十，用此士也。文公即位二年，底之以勇，故三年而士盡果敢；城濮之戰，五敗荊人；圍衛取曹，拔石社；定天子之位，成尊名於天下；用此士也。亦有君不能耳，士何弊之有？」簡子乃去犀蔽屏櫓而立於矢石之所及，一鼓而士畢乘之。簡子曰：「與吾得革車千乘也，不如聞行人燭過之一言。」行人燭過可謂能諫其君矣，戰鬥之上，枹鼓方用，賞不加厚，罰不加重，一言而士皆樂為其上死。,CTEXT,呂氏春秋 ,352
游俠,民志既定於是先之以德義示之以好惡，奉業勸功以用本務，不求無益之物，不蓄難得之貨，絕靡麗之飾，遏利欲之巧則淫流之民定矣。而貪穢之俗清矣。息華文去，浮辭禁偽辯，絕淫智放百家之紛亂，一聖人之至道則虛誕之術，絕而道德有所定矣。尊天地而不瀆，敬鬼神而遠之，除小忌去淫祀，絕奇怪正人事則妖偽之言塞而性命之理得矣。然後百姓上下皆反其本人。人親其親，尊其尊，修其身守其業於是，養之以仁惠，文之以禮樂，則風俗定而大化成矣。,GJTS-XXD,古今圖書集成·學行典,202
貞烈,仁和李方伯本仁開藩院江時，攜千金至吳門聘一姬，美而慧，方伯寵之專房。又於蘇州招一老伶，教之度曲，花晨月夕，檀板金樽，極聲色之娛，僚屬多竊議之。咸豐癸丑十月，安慶不守，移省廬州。軍事又急，方伯誓以身殉。姬請隨死，不許，請益堅，則謂之曰：「汝欲死，歸至家，死可也。」遂遣人護之出。又陳金几上，集家眾諭曰：「我受國恩，自當城亡與亡。爾輩願同我死者，留，否則各持金去。」於是眾皆懷金哭拜而散。老伶奮然曰：「眾皆去，誰侍主者？」擲金於地，遂獨留。方伯歎曰：「歲寒知松柏，不圖於伶人遇之！」越二日，城陷，方伯戰死。老伶掩其尸，已，亦吞金死。時姬行尚未百里，回望城中煙焰燭天，慟哭欲絕。遂曉夜遄行，不匝且抵家，發喪成服。眾方幸更生，姬獨詣夫人前叩首請死。夫人勸之曰：「若已脫難，吾亦善視若，若何必死？」姬對曰：「主人命我到家乃死，我不可負主人。」遂不食數日而卒。,WIKI,清稗類鈔,374
品藻,王珣疾，臨困，問王武岡曰：「世論以我家領軍比誰？」武岡曰：「世以比王北中郎。」東亭轉臥向壁，歎曰：「人固不可以無年！」王孝伯道謝公：「濃至。」又曰：「長史虛，劉尹秀，謝公融。」王孝伯問謝公：「林公何如右軍？」謝曰：「右軍勝林公，林公在司州前亦貴徹。」,CTEXT,世說新語 ,125
孝弟,錢賓國，字寅劬，伯兄以逋賦繫，將質己產代償之。令聞而問曰：汝寒士，曾與而兄析著否。曰：析久矣。然逋賦者，賓國之兄，負逋賦名，賓國之父也。賓國奚忍亡父冒此逋賦之名哉。令義之，曰：而兄逋以百計，子償其半，我當為子足之，勿復過累子。抑以是知子深矣。後由貢司鐸宣城子允燾。郡諸生克承先志，所受產嘗聽其弟費盡，勿問可云，不替父風矣。,GJTS-XXD,古今圖書集成·學行典,161
豪侈,吳三桂輕財結客，寧都曾應遴於吳有恩，其子傅燦游滇，吳以十四萬金贈行。巡撫袁懋功內召，饋以十萬金。李天洛予告，亦以三萬金為贐。知縣以上官有才望素著及儀表偉岸者，皆令投身藩下，蓄為私人。,WIKI,清稗類鈔,91
天運,夫水行莫如用舟，而陸行莫如用車。以舟之可行於水也而求推之於陸，則沒世不行尋常。古今非水陸與？周、魯非舟車與？今蘄行周於魯，是猶推舟於陸也，勞而無功，身必有殃。彼未知夫無方之傳，應物而不窮者也。,CTEXT,莊子 ,96
善惡,或問曰：曷為天下善。曰：何謂也。曰：性者，剛柔、善惡，中而已矣。曰：剛善，為義，為直，為斷，為嚴毅，為幹固；惡，為猛，為隘，為彊梁。柔善，為慈，為順，為；惡，為懦弱，為無斷，為邪佞。剛柔固陰陽之大分，而其中又各有陰陽，以為善惡之分焉。惡者固為非正，而善者亦未必皆得乎中也。惟中也者，和也，中節也，天下之達道也，聖人之事也。故聖人立教，俾人自易其惡，自至其中而已矣。易其惡則剛柔皆善，有嚴毅慈順之德，而無彊梁懦弱之病矣。至其中，則其或為嚴毅，或為慈順也，又皆中節，而無太過不及之偏矣。,GJTS-XXD,古今圖書集成·學行典,241
務本,古之事君者，必先服能然後任，必反情然後受。主雖過與，臣不徒取。大雅曰：「上帝臨汝，無貳爾心」，以言忠臣之行也。解在鄭君之問被瞻之義也，薄疑應衛嗣君以無重稅，此二士者皆近知本矣。,CTEXT,呂氏春秋 ,88
隱逸,通百家說，善言老子、莊周。周洛州總管獨孤信見其少，異之，曰：聖童也，顧器大難為用爾。及長，居太白山。隋文帝輔政，以國子博士召，不拜。密語人曰：後五十年有聖人出，吾且助之。太宗初，召詣京師，年已老，而聽視聰瞭。帝歎曰：有道者。欲官之，不受。顯慶中，復召見，拜諫議大夫，固辭。上元元年，稱疾還山，高宗賜良馬，假鄱陽公主邑司以居之。思邈於陰陽、推步、醫藥無不善，孟詵、盧照鄰等師事之。照鄰有惡疾，不可為，感而問曰：高醫愈疾，奈何。答曰：天有四時五行，寒暑迭居，和為雨，怒為風，凝為雪霜，張為虹霓，天常數也。人之四支五藏，一覺一寐，吐納往來，流為榮衛，章為氣色，發為音聲，人常數也。陽用其形，陰用其精，天人所同也。失則烝生熱，否生寒，結為瘤贅，陷為癰疽，奔則喘乏，竭則燋槁，發乎面，動乎形。,GJTS-XXD,古今圖書集成·學行典,341
致知,今必曰：窮天下之理而不知，反求諸其心則凡所謂善惡之機，真妄之辨者，舍我心之良知，亦將何以致其體察乎。吾子所謂氣拘物蔽者，拘此蔽此而已。今欲去此之蔽，不知致力于此而欲以外求，是猶目之不明者。不務服藥調理以治其目而徒倀倀然求明于其外明，豈可以自外而得哉。任情恣意之害，亦以不能精察，天理于此心之良知而已。此誠毫釐千里之謬者，不容于不辨。吾子毋謂其論之太刻也。力行部紀事《說苑‧反質篇》：子貢問子石：子不學詩乎。子石曰：吾暇乎哉。父母求吾孝，兄弟求吾悌，朋友求吾信。吾暇乎哉。子貢曰：請投我師，以學於子。公明宣學于曾子，三年不讀書。曾子曰：宣，而居參之門，三年不學，何也。公明宣曰：安敢不學。,GJTS-XXD,古今圖書集成·學行典,293
孝弟,王撰，父為樞密副使，為金人所執，不屈而死，時撰年十六，犯鋒鏑尋父屍殯於野，晝夜號泣，廬墓側者六年，事聞，錄其官。,GJTS-XXD,古今圖書集成·學行典,56
孝弟,賈希周，字宗聖，居家孝友，行己謙恭和易，弱冠舉於鄉，初授陝西鄠縣知，縣三載，陞祁州知州，奏調易州，甫三月遭父喪歸服，除補滄州陞兗州府同知，五月以母喪歸，哀毀罹疾卒。郭本，母沒，哀毀幾死，既葬廬墓，次負土起墳，又作土臺高一丈，曰：思親。詔旌其門。胡紹先，事母至孝，每以蓼蒿自責，學者稱為蓼蒿先生。孟桐，居父母喪，遵朱子家禮，黜浮屠。既葬廬于墓側，朝夕泣奠三年始歸。,GJTS-XXD,古今圖書集成·學行典,181
孝弟,幼聰慧，性至孝，事父母旦暮定省，頃刻不離。及長，才敏而學博，由進士初任戶部主事，出納明允，璽書褒異，除武昌守三載，為政公平百弊，悉除遷工部右侍郎，母李氏，山東鄒平人，連姻戚里，貴而不驕，女德為時所重人知，旻之賢蓋有所本云。母賈氏病堪，嘗糞甘苦以驗，差劇及卒，廬於墓側。洪武初，旌其門。母卒，廬墓。洪武末，旌表。,GJTS-XXD,古今圖書集成·學行典,155
聖門諸賢,有道不廢，危行遜言，白圭三復，執慎思存，慶成旌善，胙壤佳藩。顏無繇素王將聖，實為我師，顏子殆庶，趨庭學詩，請車無愧，陋巷安卑，追榮侯服，逢此上儀。商瞿易之為書，窮理盡性，瞿也親受，抗心希聖，韋編靡釋，素風允競，展禮封侯，千載輝映。漆雕開闕里之堂，邈矣難造，猗歟子若，實睹其奧，學優當仕，非乃攸好，明祀益封，式稽古道。公西赤翊聖賢者，徂徠之英，謙言小相，終成大名，立朝儒雅，出使光榮，左右禮法，諸侯作程。巫馬施英英子施，受天和氣，名登魯堂，位沈周季，猶勤戴星，庇民為治，讓德進封，垂芳永世。顏辛增封雲嶺，詔蹕魯堂，顯允君子，令儀有章，英概如挹，德音不忘，橫亙千古，淳風載揚。曾參聖人之道，以一貫之，允矣子魯，堂奧斯窺,GJTS-XXD,古今圖書集成·學行典,307
孝弟,甫三歲失母，繼母弗之子也，饑寒楚撻無所不極，里族人見而哀之，以語其父，父欲逐母，焌時年十五哀號父側，乞留。父歿，偕其妻承歡，繼母無異，所生母為之感泣。弱冠時，母王病劇割股和糜以進。力學好修，母歿廬墓三年，兄弟每食必奠墓，朝夕號泣，聲徹道路，服闋尚不忍去，直指以純孝旌。,GJTS-XXD,古今圖書集成·學行典,134
孝弟,抑登進士第，歷仕至刑部郎中。關保之變，挈父母妻子避兵平陽之柏村。有亂兵至村剽掠，拔白刃嚇抑母，求財不得，舉刃欲斫之。抑亟以身蔽母，請代受斫，母乃得釋。而抑父被虜去，不知所之。或語之曰：汝父被驅而東矣，然東軍得所掠民皆殺之，汝慎無往就死也。抑曰：吾可畏死而棄其父乎。遂往，出入死地，屢瀕危殆，卒得父以歸。,GJTS-XXD,古今圖書集成·學行典,151
厚薄,鉉性介特，言行不苟。教庶吉士及課國子生，規條嚴整，讀書至老彌篤。《耿裕傳》：成化初，裕召復檢討，進修撰，歷國子司業、祭酒。侯伯年幼者皆肄業監中，裕采古諸侯、貴戚言行可法者為書授之，帝聞而稱善。《曾同亨傳》：同亨弟，乾亨言行不苟，與其兄並以名德。言行部雜錄《荀子‧儒效篇》：君子言有壇宇，口有防表，道有一隆。言道德之求，不下于安存；言志意之求，不下于事；言道德之求，不二後王。道過三代謂之蕩，法二後王謂之不雅。高之下之，小之臣之，不外是矣。是君子之所以騁志意于壇宇宮庭也。故諸侯問政，不及安存，則不告也。匹夫問學，不及為士，則不教也。百家之說,GJTS-XXD,古今圖書集成·學行典,270
孝弟,早孤，與兄敷言篤志力學，先後補諸生，母病禱以身代，母亡，以兄為家督，事無大小稟命，唯謹兄嫂，既歿，撫姪如子，皆成立。,GJTS-XXD,古今圖書集成·學行典,58
忠藎,光緒庚子七月，李秉衡奉孝欽后懿旨幫辦武衛軍，節制張春發、陳澤霖、萬本華、夏辛酉四軍，將以敵八國之聯軍也。十二日，出都，從者實僅百餘人。至河西務，調四軍，不受命，謂先奉懿旨屯此，不能移。會馬玉崑往謁，謂已於北倉挖長濠，且蓄水，足遏聯軍北上之路，李遣人往勘，實無之。馬續謁，李詢之曰：「尚能一戰否？」馬曰：「能。」李曰：「其同赴前敵乎？」馬欣然先行。,WIKI,清稗類鈔,173
刑法,夫拾金樵路，高士所羞，整冠李下，君子斯慎，兒報不能謹絜，敢觸嚴綱，右趾鉄繫，事允法科，左校論輸，實由恩宥，老臣過庭之訓，多謝古賢，折笄之杖，有愧前達。,CTEXT,藝文類聚 ,75
性,不弘于性。上知下愚，習與性相遠既甚而不可變者也。纖惡必除，善斯成性矣；察惡未盡，雖善必粗矣。不識不知，順帝之則，有思慮知識，則喪其天矣。君子所性，與天地同流異行而已。在帝左右，察天理而左右也。天理者，時義而已。君子教人，舉天理以示之而已。其行己也，述天理而時措之也。和樂，道之端乎。和則可大，樂則可久。天地之性，久大而已矣。莫非天也，陽明勝則德性用，陰濁勝則物欲行。領惡而全好者，其必由學乎。不誠不莊,GJTS-XXD,古今圖書集成·學行典,200
孝弟,父得風疾，恭每夕籲天。及卒，哀毀幾于滅性，水漿不入口者旬日，不御酒肉者三年也。後喪母如居父之喪。提學副使周孟中聞而禮之。,GJTS-XXD,古今圖書集成·學行典,60
忠藎,光緒乙酉，法人入寇，詔左文襄督師閩海。至天津，與直督李文忠爭協餉，弗諧，中道謂所親曰：「老矣，不復能如往年擡槓。到天津，與李二擡槓不中用，到江南，不得與曾九擡槓。」俗稱強梁爭事曰擡槓。時曾忠襄督兩江，既見，執手欷歔，相顧鬚鬢曰：「老九識我邪？我乃不能識老九。老九之兄死矣，我便是老九之兄。」曾喻意曰：「此行，閩海協兵協餉是小弟事。」退而燕談，問老九一生得力所在，曰：「揮金如土，殺人如麻。」左大笑曰：「吾固謂老九才氣勝乃兄也。」,WIKI,清稗類鈔,214
審幾,天下賢愚，營營然若飛蛾之投夜燭，蒼蠅之觸曉窗。知往而不知返，知進而不知退。而但知避害而就利，不知聚利而就害。夫賢於人而不賢於身，何賢之謂也。博於物而不博於己，何博之謂也。是以大人利害俱忘，何往不臧。,GJTS-XXD,古今圖書集成·學行典,99
愛類,仁於他物，不仁於人，不得為仁；不仁於他物，獨仁於人，猶若為仁。仁也者，仁乎其類者也。故仁人之於民也，可以便之，無不行也。神農之教曰：「士有當年而不耕者，則天下或受其饑矣；女有當年而不績者，則天下或受其寒矣。」故身親耕，妻親績，所以見致民利也。賢人之不遠海內之路，而時往來乎王公之朝，非以要利也，以民為務故也。人主有能以民為務者，則天下歸之矣。王也者，非必堅甲利兵選卒練士也，非必隳人之城郭、殺人之士民也。上世之王者眾矣，而事皆不同。其當世之急、憂民之利、除民之害同。,CTEXT,呂氏春秋 ,233
孝友,葛秉珩，武進人。幼有神童之目。年十六，補博士弟子員。咸豐中葉，粵寇擾常州，擄其母妹以去，秉珩即馳赴寇營曰：「吾父年高，倘必奪我母妹，則我父將不保。」寇曰：「得百金可贖之。」秉珩竭蹶求得五十金，寇僅還其母，乃與妹訣曰：「我去，汝即死。」寇聞之，遂遮道不放，欲並留秉珩為書記，且曰：「汝能勸妹順我，當惟汝所欲。」秉珩大罵不從，寇攢刀剉殺之。於是百計誘脅其妹，妹大罵求死，寇悅其色，猶不忍加誅，割髮裂衣以恐之。妹仍罵不已，遂被殺，時年十七耳，其父收尸瘞之。,WIKI,清稗類鈔,225
言行,言之不可復者，其言不信也。行之不可再者，其行賊暴也；故言而不信，則民不附；行而賊暴，則天下怨；民不附，天下怨，此滅亡之所從生也，故明主禁之；故曰：凡言之不可復，行之不可再者，有國者之大禁也。,GJTS-XXD,古今圖書集成·學行典,95
傷逝,蘇子瞻云：「昔劉原父酒酣，誦陳季弼告陳元龍語，因自仰天太息。此自原父舒其胸中磊塊之氣。吾嘗作詩云：『平生我亦輕餘子，晚歲人誰念此翁。』記原父語也。原父沒，尚有貢父在。每與語強人意。今復死矣，何時復見？此俊傑人乎！」,WIKI,宋稗類鈔,107
姦劫弒臣,今為臣盡力以致功，竭智以陳忠者，其身困而家貧，父子罹其害；為姦利以弊人主，行財貨以事貴重之臣者，身尊家富，父子被其澤；人焉能去安利之道而就危害之處哉？治國若此其過也，而上欲下之無姦，吏之奉法，其不可得亦明矣。故左右知貞信之不可以得安利也，必曰：「我以忠信事上積功勞而求安，是猶盲而欲知黑白之情，必不幾矣。若以道化行正理不趨富貴事上而求安，是猶聾而欲審清濁之聲也，愈不幾矣。二者不可以得安,CTEXT,韓非子 ,193
技勇,蒙人有鬬牛鬬駝之戲，然不以馳驅為優劣，而以踢咬別勝負，勝者有贈彩。其鬬時，只以童牛兩頭相鬬，或雄駝兩者相鬬，非以多數混鬬也。,WIKI,清稗類鈔,62
思賢,自春秋之後，戰國之制，將權臣，必以親家。皇后兄弟，主壻外孫，年雖童妙，未脫桎梏，由籍此官職，功不加民，澤不被下而取侯，多受茅土，又不得治民效能以報百姓，虛食重祿，素餐尸位，而但事淫侈，坐作驕奢，破敗而不及傳世者也。,CTEXT,潛夫論 ,107
孝弟,吳文明蔡鈞黃家瑞夏文忠王希堯何仰吾吳煥謝嶷按《荊州府志》：吳文明，蔡鈞，黃家瑞，夏文忠，王希堯，何仰吾，吳煥，謝嶷俱割股廬墓。,GJTS-XXD,古今圖書集成·學行典,63
自知,荊成、齊莊不自知而殺，吳王、智伯不自知而亡，宋、中山不自知而滅，晉惠公、趙括不自知而虜，鑽荼、龐涓、太子申不自知而死，敗莫大於不自知。,CTEXT,呂氏春秋 ,67
辭命,丁常任，毗陵人。淳熙間為郎，冬至日上殿奏對。玉音曰：「晚來雲物甚奇，卿曾見否？」常任實不曾見，即對曰：「豈惟臣見之，四海萬姓皆見之。」孝宗大喜曰：「卿對甚偉。」命除淮漕。,WIKI,宋稗類鈔,85
隱逸,自云從軍遇異人，來隱南華山中，以縛茅為荸籠飲食寢處，其閒又當虎狼蛇虺出沒之地，雖三更亦歸，風雨不渝。《宋史‧蔡元定傳》：元定子沈。年僅十三，屏去舉子業，一以聖賢為師。隱居九峰，當世名卿物色將薦用之，沈不屑就。《元史‧金履祥傳》：履祥，德祐初，以迪功郎、史館編校起之，辭弗就。宋將改物，所在盜起，履祥屏居金華山中，兵燹稍息，則上下巖谷，追逐雲月，寄情嘯詠，視世故泊如也。《樂郊私語》：趙子固，宋宗室也。入本朝不樂仕，進隱居州之廣陳鎮，時載以一舟，舟中琴書，尊杓畢具往。往泊蓼汀葦岸，看夕陽賦曉月為樂。嘗到縣,GJTS-XXD,古今圖書集成·學行典,252
貞烈,姚烈婦者，錢塘金秉中之女也，夫曰聖天。秉中歿，婦依兄以居。而聖天病瘵，且以兩家貧，不能舉禮，故婦之待嫁也及二十年，秉中之族人嗾其母，令絕婚者數矣。婦拒以父命，謂不歸姚氏，無死所也。歲久，先時媒灼無在者。其從兄裕堂再三趣姚曰：「妹婿，旦夕人耳。吾妹願即婚，得逮事老姑，不怨也。殺禮舉之，何忌！」婦遂以嘉慶丁巳二月十八日歸於姚。姚氏子有統天，應天者，聖天之兄也，先喪偶，無子，以聖天病廢久，故亦不願聖天婚。及婦入門，願以女工所得資佐醫藥，聖天得少延矣。戊午八月，病又劇，乃吞聲而私語婦曰：「汝何歸哉！汝何歸哉！吾終且負汝。汝能學他家節婦乎？吾死，吾母日益老，奈吾家獨居者何？」婦聞言，大泣。月大盡之夕，婦坐視聖天呻吟，楔齒閉目不忍視，潛伺聖天聲息，旋闔戶，飲滷死。聖天甦而慟，且以掌撃木者再，曰：「吾有婦矣！」繼而亦死。,WIKI,清稗類鈔,358
隱逸,戴鵀之鳥巢門陰，告門人曰：夫戴鵀陽鳥，而巢門陰，此凶祥也。乃援琴歌詠，作詩二篇，旬日而卒，時年一百五歲。是歲，廣平太守王肅至官，教下縣曰：前在京都，聞張子明，來至問之，會其已亡，致痛惜之。此君篤學隱居，不與時競，以道樂身。昔絳縣老人屈在泥塗，趙孟升之，諸侯用睦。愍其耄勤好道而不蒙榮寵，書到，遣吏勞問其家，顯題門戶，務加殊異，以慰既往，以勸將來。,GJTS-XXD,古今圖書集成·學行典,173
婚姻,高宗南巡，問將於大吏，大吏以謝對，乃使演習而閱之。閱畢，方歸舟，艦首所置巨礮亡矣。大驚，以問左右，左右皆不知，但曰：「方操演時，有小舟掠艦而過，急如箭。至艦旁，忽停，叱之，始揚帆去，不知所往。舟僅二人，當不能為此也。」謝痛責所部。明晨，更失其旗，謝益忿，親率左右三四人雇漁舟遍探湖中，求盜穴。不具槍礮，惟懷尺刀，被簑笠，作老漁狀，歷兩日，無所得。,WIKI,清稗類鈔,173
貞烈,婦既行乞，至夜，則宿尼庵。自朝至暮，偶得暇，則勤針黹，口授子以《四子書》，折枝畫地為字以教之。後乃乞得殘書數部，並以錢十二文購筆一，令蘸水習字於大磚，如是者以為常，晏如也。其衣履雖破碎而整潔，不類丐。當行乞時，子攜書喃喃誦，人以此益賢之，金錢之賜，亦視他丐為多。宣統庚戌疫行，婦傳染將死，語其子曰：「劉、李兩族，今僅留兒，兒當從事於學，力求上進，勿以貧乏不讀書，勿因行乞污品行。彼吹蕭吳市者，英傑固自在也。吾已矣，兒其勉之！」言已，卒於觀音庵，時年三十有五。子名建猷，肄業於貧民學校。,WIKI,清稗類鈔,242
篤行,忳嘗詣京師，於空舍中見一書生疾困，愍而視之。書生謂忳曰：我當到洛陽，而被病，命在須臾，腰有金十斤，願以相贈，死後乞藏骸骨。未及問姓名而命絕。忳即鬻一斤，營其殯葬，餘金悉置棺下，人無知者。後歸數年，縣署忳大度亭長。初到之日，有馬馳入亭中而止。其日，大風飄一繡被，復墮忳前，即言之於縣，縣以歸忳。忳後乘馬到雒縣，馬遂奔走,GJTS-XXD,古今圖書集成·學行典,158
孝友,沈北山太史鵬，常熟人。事兄謹。嘗肄業國手監南學，一日，相國翁同龢以事至，見其未裘而憫之，是日，天寒甚，翁命從者取皮裘贈之。翌日，又遇於鄉人席次，則猶衣敝縕袍也，詢裘所在，則云已寄兄矣。,WIKI,清稗類鈔,92
公私,野謂曠野取遠與外之義，夫同人者，以天下大同之道則聖賢大公之心也。常人之同者以其私意所合，乃暱比之情耳。故必於野，謂不以暱近情之所私，而於郊野曠遠之，地既不繫，所私乃至公大同之道，無遠不同也。其亨可知能與天下大同是天下皆同之也。天下皆同何險阻之不可濟，何艱難之不可亨，故利涉大川，利君子貞上言於野止，謂不在暱，比此復言宜以君子正道，君子之貞謂天下至公，大同之道，故雖居千里之遠。生千歲之後，若合符節推而行之四海之廣，兆民之眾莫不同小人，則唯用其私意，所比者雖非亦同，所惡者雖是亦異，故其所同者則為阿黨，蓋其心不正也。故同人之道利在君子之貞正。同人于野亨，利涉大川，乾行也。至誠無私，可以蹈險難者，乾之行也，無私天德也。文明以健，中正而應，君子正也。有文明之德，而剛健以中正之道，相應乃君子之正道也。唯君子為能通天下之志。君子明理故能通天下之志，聖人視億兆之心猶一心者，通於理而已文明則能燭理故能明大同之義。剛健則能克己，故能盡大同之道，然後能中正合乎，乾行也。通天下之志。乃為大同不然則是，私情之合而已何以致亨而利涉哉。誠齋楊氏曰：同人于野公而大也。,GJTS-XXD,古今圖書集成·學行典,474
解老,人有福則富貴至，富貴至則衣食美，衣食美則驕心生，驕心生則行邪僻而動棄理，行邪僻則身死夭，動棄理則無成功。夫內有死夭之難，而外無成功之名者，大禍也。而禍本生於有福，故曰：「福兮禍之所伏」。,CTEXT,韓非子 ,93
喪祭,哀啟隨訃文而分送，所以詳述死者生平之言行也。其式如下：哀啟者，先君云云，延至某月某日某時，竟棄不孝而長逝矣。嗚呼痛哉！不孝侍奉無狀，罹此鞠凶，搶地呼天，百身莫贖。祇以窀穸未安，不得不苟延殘喘，勉襄大事。苫塊昏迷，語無倫次，伏乞矜鑒。下列棘人某某泣血稽顙字樣。訃文，子以下均列名。此則但列子名，亦有稱孤哀子或孤子或哀子者，於祖父母於母均相類。,WIKI,清稗類鈔,170
孝弟,沈宏余作小樓三楹，於室之中，匾其額曰：友于蓋示吾，子孫共篤友，于之義昔。方遜志，公有此辭以頌美。其鄉之賢哲，余喜讀之。括其意為銘。曰：天賦性厥倫，惟五君，親兄弟朋友，夫婦親之當愛。君之當忠，人雖至愚鮮不率。共婦以情合，乖戾者，寡。朋友義交，道術相下,GJTS-XXD,古今圖書集成·學行典,124
技勇,福州有菜傭王趡者，年七十許矣。長日寡言笑，傴而長髯，負殊勇，精內家拳，然頗自斂，不欲以技自炫也。一日，行於道，有負巨杉者，躡趡後，以杉末抵趡，趡卻立，則又抵之。趡曰：「汝將何為？」杉人曰：「我生平咸如是，汝如何者！」趡曰：「奴子敢爾？」杉人下其杉，撲趡，趡驟起一足，蹴杉人於尋丈之外。杉人起，跪謝曰：「十年步先生後，今日乃得此法，此少林的髓也。」拜已，負杉去，趡惘然如有失。,WIKI,清稗類鈔,187
婚姻,閩之石澳瀕海，其俗，當婚嫁之日，男家以青油幕之肩輿迎新婦，六人持紅布旗為導。此六人者，皆家小康之少年也。美衣冠而跣足，持旗導輿往，謂之替新郎。至，則女家阻之，向索錢四五千文，始放行，謂之索青錢。日將晡，新婦升輿往夫家，從之者數女伴，曰新阿姨，並為新婦肩衣箱，隨輿而至。新郎迎入室，預設酒筵於新房之臥榻旁，旋邀所謂替新郎者，招諸阿姨入房定席，相與鬯飲，諧謔嘲笑，罔有顧忌。二更盡，席撤，替新郎者散，主人導新阿姨入宿別室，而夫婦始行合巹禮焉。臺灣人以無媳為恥，故雖本無子，亦不以他人子為嗣而娶媳者。浙江新昌俗例，凡孀婦無子，強橫者每伺其葬夫時劫之，無過問者。若有子則不敢，恐激眾怒也。,WIKI,清稗類鈔,290
處方,凡為治必先定分。君臣父子夫婦君臣父子夫婦六者當位，則下不踰節而上不苟為矣，少不悍辟而長不簡慢矣。金木異任，水火殊事，陰陽不同，其為民利一也。故異所以安同也，同所以危異也。同異之分，貴賤之別，長少之義，此先王之所慎，而治亂之紀也。,CTEXT,呂氏春秋 ,114
篤行,隰尚勇，號義軒，幼業儒，通四書大旨，丁外艱遂廢業。性豪爽不事佃作，家徒四壁，意豁如也。居恆，好觀諸稗史，尤習《三國志》，小說每讀至奸回不法事，輒擲書不食。與兒女及鄉人言，未嘗一語離古人賢孝節義事也。縕袍整肅，色莊氣和，聽者從化。又好為德于鄉，萬曆辛丑歲大饑，奉檄施粥，富豪某擊鐘為期，蒙袂子少，後期即不與食，乃以餘食飼犬，餓殣相望。勇憤爭曰：設粥活人，設死所乎。於是計人分食，或不足則縮家食食之，全活甚眾。是年生子，崇岱里人至今頌義焉。,GJTS-XXD,古今圖書集成·學行典,218
性,其至切而近者，則心之為物，實主於身，其體則有仁義禮智之性，其用則有惻隱羞惡恭敬是非之情，渾然在中，隨感而應，各有攸主，而不可亂也。次而及於身，之所具，則有口鼻耳目四肢之用，又次而及於身之所接，則有君臣父子夫婦長幼朋友之常。是皆必有當然之，則而自不容已，所謂理也，外而至於人，則人之理，不外於己也，遠而至於物。則物之理不異於人也，極其大則天地之運，古今之變。不能外也，盡於小，則一塵之微，一息之頃，不能遺也。是乃上帝所降之衷，烝民所秉之彝。,GJTS-XXD,古今圖書集成·學行典,219
孝弟,正德辛未賊犯魯邑，闔境逃竄。茂獨守母柩，抱哭不去，賊感為致賻營葬，堅卻不受。因未屠一人焚一屋，闔邑保全皆茂孝所感也。鄉人祀之。父母相繼病故，俸廬墓三年。知縣張讓聞於督學，楊惟聰深嘉賞之。,GJTS-XXD,古今圖書集成·學行典,93
韜晦,則慮不及請於此食，而過。邈之以方飲有難色。琮曰：某頗能知人，若果從容，亦有所獻。邈之聞之喜遽，命褰帷而坐客，亦樂聞其說。咸與揖讓而坐，時康已醉臥於東榻。邈之乃具饌既食，邈之有所請，琮曰：自此當再名聞，某官至二邑，宰而不主務。二十五年而終言訖將去，豫穎固止之，皆有所問。謂豫曰：君八月勿食驢肉，食之遇疾，當不可救。次謂穎曰：君後改官，宜與同僚，善勿與官長不葉，如或不葉必為所害。豫穎不悅，琮知其意乃曰：某先知者，非能為君禍福也。因指康曰：如醉者不知為誰也。明年當成名歷官，十餘政壽，考祿位諸君子不及也。言訖遂去。亦不知所往。明年敵陷兩京，元宗幸蜀陳倉當路，時豫主郵務常念琮之言，記之於手。板及驛騎，交至或有豫盟舊者，因召與食。誤啗驢腸數臠至暮，腹脹而卒。穎後為臨濮丞，時有寇至郡守，不能制為賊。所陷臨濮,GJTS-XXD,古今圖書集成·學行典,350
致知,三復欽歎某竊。謂學者，以致知格物，為先知之未至雖欲擇善而固執之未必當于道也。夫鼎鑊陷之不可蹈人，皆知之也。世之人未有蹈鼎鑊陷者，以其知之審故也。致身下流天下之惡，皆歸焉固無異于鼎鑊陷而士或蹈之而莫之避，以其未嘗真知之故也。使其真知為不善如蹈鼎鑊陷則人，孰為不善耶。若夫格物而知至則目無全牛游刃自有餘地，不待忍而能也。忍而不為恐物或誘之，有不可忍者，更切勉之。,GJTS-XXD,古今圖書集成·學行典,179
權謀,智伯欲襲衛，故遺之乘馬，先之一璧，衛君大悅，酌酒，諸大夫皆喜。南文子獨不喜，有憂色。衛君曰：「大國禮寡人，寡人故酌諸大夫酒，諸大夫皆喜，而子獨不喜，有憂色者，何也？」南文子曰：「無方之禮，無功之賞，禍之先也。我未有往，彼有以來，是以憂也。」於是衛君乃修梁津而擬邊城。智伯聞衛兵在境上，乃還。,CTEXT,說苑 ,145
講學,故敬義非兩截事必有事焉，而勿正，心勿忘，勿助長，則此心卓然貫通，動靜敬立，義行無適，而非天理之正矣。伊川論中直靜之字，謂之就常體形容是也。然靜字乃指未感本然言，蓋人生之初，未感於物，一性之真，湛然而已，豈非常體，本然未嘗不靜乎？惟感於物，是以有動然所感，既息則未有不復其常者，故熹常以為靜者性之貞也。不審明者，以為何如主靜二字，乃言聖人之事。蓋承上文定之以中正仁義，而言以明，四者之中，又自有賓主爾。觀此則學者用功，固自有次序，須先有箇立腳處，方可省察，就此進步，非謂靜處，全不用力，但須如此，方可用得力爾。前此所論敬義，即此理也。又精一之說誠未盡，但擇之之說，乃是論其已然，須見得下工夫底意思，乃佳伊川云惟精惟一言，專要精一之也。如此方有用力處，如擇之之說卻不見，惟字意思如何，前日中和之說，看得如何，但恐其閒言語不能無病，其大體莫可疑，數日來玩味，此意日用閒極覺得力，乃知日前所以若有若亡，不能得純熟，而氣象浮淺，易得動搖，其病皆在此。湖南諸友，其病亦似是如此。,GJTS-XXD,古今圖書集成·學行典,433
閑情,嬌嗔詬誶，極妍盡態；鄉入溫柔，卿緣親愛；非乏雲英，豈皆夭妹；高人玷璧，只賦閑情；才士香奩，偏吟粉黛；疏記裙釵，鑒昭環佩；彤管采風，於是乎在，集閑情。,WIKI,宋稗類鈔,74
言語,孫楚晉太廟有石人焉，大張其口，而書其胸曰：我古之多言人也，無少言，無少事，少言少事，則後生何述焉。夫惟立言，名乃長久，胡為塊然，生鉗其口。凡夫貪財，烈士殉名，盜蹠為濁，夷柳為清，鮑肆為臭，蘭圃為馨，莫貴澄清，莫賤滓穢，二者言異，歸於一會，堯懸諫鼓，舜立謗木，聽采風謠，惟日不足，道潤群生，化隆比屋，末葉陵遲，禮教彌衰，承旨則順，忤意則違，時好細腰，宮中皆饑，時悅廣額，下作細眉，逆龍之鱗，必陷斯機，括囊無咎，乃免誅夷，顛覆厥德，可為傷悲，則可用戒，無妄之時，假說周廟，於言為蚩，是以君子，追而正之。,GJTS-XXD,古今圖書集成·學行典,249
志氣,所謂有知識，須是窮物理。只如黃金天下至寶，先須辨認得他，體性始得，不然被人將石來喚作黃金，辨認不得，便生疑惑，便執不定。故經曰：物格而后知至，知至而后意誠。所謂格物窮理，須是識得天理，始得所謂天理者，自然底道理，無毫髮杜撰。今人乍見孺子將入于井，皆有怵惕惻隱之心，方乍見時，其心怵惕,GJTS-XXD,古今圖書集成·學行典,141
任道,熹甚歎服，謂切中學者隱微深痼之病。因跋講義而刻石寘洞中。一夕，步月浩歎，門人包顯道侍問之，公曰：朱元晦泰山喬嶽，可惜學不見道，枉費精神。顯道曰：莫若各著書，以待天下後世自擇。九淵正色曰：顯道乃作此見解耶？建安亦無朱晦翁，青田亦無陸子靜。公素不知奕，一日至臨安，見二國手對奕，從旁諦視，夜懸局，仰觀之，悟曰：此河圖數也。明復往觀，國手異之，請對局，連負二枰，乃大驚問公姓名，笑而不答，其觸物精悟如此。門人集其遺文語錄若干卷行於世，明撫守李茂元重刻，王陽明為之序。嘉靖閒，從祀孔子廟庭。子持之循之，並世其學，持之別有傳。,GJTS-XXD,古今圖書集成·學行典,258
文苑,魏昌世衍，從陳無己遊最久。言無己平生惡人節書，以為苟能盡記不忘固善，不然，徒廢目力而已。夜與諸生會宿，忽思一事，必明燭翻閱，得之乃已。或以為可待旦者，無己曰：「不然。人情樂因循，一放過則不復省矣。」故其學甚博而精，尤好經術。非如唐之諸子，作詩之外他無所知也。,WIKI,宋稗類鈔,129
任道,太宗乙未歲，命太子闊出帥師伐宋，德安以嘗逆戰，其民數十萬，皆俘戮無遺。時楊惟中行中書省軍前，姚樞奉詔即軍中求儒、道、釋、醫、卜士，凡儒生掛俘籍者，輒脫之以歸，復在其中。樞與之言，信奇士，以九族俱殘，不欲北，因與樞訣。樞恐其自裁，留帳中共宿。既覺，月色皓然，惟寢衣在，遽馳馬周號積屍閒，無有也。行及水際，則見復已被髮徒跣，仰天而號，欲投而未入。樞曉以徒死無益：汝存，則子孫或可以傳緒百世；隨吾而北，必可無他。復強從之。先是，南北道絕，載籍不相通；至是，復以所記程、朱所著諸經傳註，盡錄以付樞。自復至燕，學子從者百餘人。世祖在潛邸，嘗召見，問曰：我欲取宋，卿可導之乎。對曰：宋，吾父母國也，未有引他人以伐吾父母者。世祖悅，因不強之仕。,GJTS-XXD,古今圖書集成·學行典,315
隱逸,園公道勝，漢盈屈節，春卿明經，漢莊北面，況乃義兼乎此，而顧揆不肖哉。但經途千里，眇焉莫因，何嘗不夢姑胥而鬱陶，想具區而杼軸，心往形留，於茲有年載矣。方今朱明在謝，清風戒寒，想攝養得宜，與時休適，耽精義，味玄理，息囂塵，玩泉石，激揚碩學，誘接後進，志與秋天競高，理與春泉爭溢，樂可言乎。樂可言乎。豈與口厭芻豢，耳聆絲竹者之娛，同年語哉。方今泰階端平，天下無事，修日養夕，差得從容，每鑽閱六經，汎濫百氏，研尋物理，顧略清言，既以自慰，且以自警，而才性有限，思力匪長，熱疾憒其神，風眩弊其體，多慚過目，釋卷便忘，是以蒙求之懷，於茲彌軫。,CTEXT,藝文類聚 ,265
箴規,王荊公乞罷機政，待命幾兩月，神宗未許。呼看命老僧化成至作一課，更為看命。化成曰：「三十年前與相公看命，今仕至宰相矣。更復何問？」公微作色曰：「安石問命，不在做官，但力求去。上未許。只看旦夕便去得否？」化成曰：「相公得意濃時正好休。安去在相公，不在上。不疑何卜？」公有慚色。,WIKI,宋稗類鈔,136
婚姻,西康番人婚嫁，如土司、頭人、富室，皆用媒妁，雖有苟合為婚者，仍以媒妁為禮，且土司不得娶所部頭人之女為妻。娶時，有衣服首飾，令人往迎，女以帕蒙首乘馬而至，男家則令人扶之下馬。入室，與夫並列，席地而坐。親鄰往謁，皆以白綾一方，曰哈達，搭於夫婦之肩以為禮。,WIKI,清稗類鈔,125
孝弟,父性嚴好客，雞黍無虛日，東之視無形聽無聲，極力營脩醑罔弗繼。父後喪明，左右扶持終其身，勿敢懈，撫諸弟妹恩有加，父喜謂諸子曰：汝兄真孝子也。一日置酒侍父，忽遘寒疾卒，人咸傷之。,GJTS-XXD,古今圖書集成·學行典,87
孝弟,黃甲選，與兄甲第世不分居，曲盡弟道，甲第無子，及病，選齋戒嘗藥禱以身代，第遺一女，選同妻孫氏教養無異己出，妝奩百方竭力，縣人同聲賢之，邑侯陳旌曰，敬兄善人。,GJTS-XXD,古今圖書集成·學行典,78
權謀,楚成王贊諸屬諸侯，使魯君為僕，魯君致大夫而謀曰：「我雖小，亦周之建國也。今成王以我為僕，可乎？」大夫皆曰：「不可。」公儀休曰：「不可不聽楚王，身死國亡，君之臣乃君之有也；為民，君也！」魯君遂為僕。,CTEXT,說苑 ,98
孝弟,母強氏有疾，榮割股肉啖之者三。復負母登太白山，禱於神，得聖水飲之，乃痊。後年七十五卒，榮號痛不食，三日方飲水，日乃食粥。葬之日，白雲庇其墓前後十五里，葬畢而散。榮負土成墳，廬其側終喪。,GJTS-XXD,古今圖書集成·學行典,92
孝弟,徐承清，邑庠生篤學，好古，純孝性成值，父病割左股，母病復割右股，親沒悲號，每逢辰節廢食哀泣終身，孺慕通學呈憲旌獎。,GJTS-XXD,古今圖書集成·學行典,57
孝弟,大都王麟、李簡，華陰李寧、屈秀，懷慶侯榮、丁用、郭天一，耀州王思，中牟閻讓，曹州鄧淵、呂政，徐州胡居仁、張允中，衛輝王慶，福建朱虞龍，隨州高可燾，濟寧魏鐸，武康王子中，淮安翟諟，汶上趙恆，須城許時中，衡山歐陽誠復，江陵穆堅，薊州王欽，定陶元顯祖，絳州姚好智，宿州孫克忠，集慶傅霖，濟南宋懷忠、牟克孝，汝寧張郁，泉州黃道賢、谷城王福，解州靖與曾，般陽戴貞，兗州王治，沔陽徐勝祖，興中石抹昌齡，峽州秦桂華，蒙古、色目氏納魯丁、赤思馬、改住、阿合馬、拜住、木八剌、玉龍帖木兒、鎖住、唐兀歹、晏只哥、李朵羅歹、塔塔思歹。其累世同居者，則有休寧朱震雷，池州方時發，河南李福，真定杜良，華州王顯政，建寧王貴甫，句容王榮、周成，鄢陵夏全，保定成珪，開平溫義，大同王瑞之，平江湯文英，鄜州員從政，江州范士奇，涇州李子才，宿州王珍。,GJTS-XXD,古今圖書集成·學行典,357
博識,東坡詩：「留我同行木上坐，贈君無語竹夫人。」昔慧日至夾山，夾山間與甚幺人同行？慧日云：「有個木上坐。」蓋謂拄杖也。,WIKI,宋稗類鈔,57
師友,科舉時代之師，類別頗多。曰受業師，朝夕侍教者也。曰問業師，偶詣函丈，有所請益，有所質問者也。曰受知師，則或為縣府道試之主試官及其閱卷主任，或為科歲主試之學政，或為優拔主試之學政，會考之巡撫，或為鄉會試之主考房考，或為朝殿考試之閱卷讀卷各大臣，或為書院之山長、監院是也。有所謂保舉師者，則惟仕宦中人有之。屬吏受知於上官，為之具疏保薦，俾晉升階，如是而小之得以給衣食，大之得以恣貪婪，感激涕零，欲奉之為父，廁身義子之列而不得，於是加以夫子之稱謂，而尊之曰師。,WIKI,清稗類鈔,227
物我,深察乎此則父乾母坤。混然中處之實可見矣。民吾同胞物吾與也。人物並生于。天地之閒其所資。以為體者皆天地之塞其所得以為性者。皆天地之帥也。然體有偏正之殊故其于性也。不無明暗之異惟人也。得其形氣之正是以其心最。靈而有以通乎性命之，全體于並生之中。又為同類而最貴焉，故曰：同胞則其視之也，皆如己之兄弟矣。物則得夫形氣之偏，而不能通乎性命之全，故與我不同類，而不若人之貴。然原其體性之所自是，亦本之天地，而未嘗不同也。故曰：吾與則其視之也，亦如己之儕輩矣。惟同胞也，故以天下為一家，中國為一人，如下文所云，惟吾與也。故凡有形于天地之閒者，若動若植，有情無情，莫不有以若其性遂其宜焉，此儒者之道，所以必至于參天地、贊化育，然後為功用之全，而非有所強于外也。大君者，吾父母宗子，其大臣宗子之家相也。,GJTS-XXD,古今圖書集成·學行典,342
情感,叔固教讀為業者也，未幾，學堂起，塾師皆失業。叔不得已，往依朱，朱亦善事之。甲有妹及笄，使人媒於朱，朱不許。其叔力主之，朱乃以情告，且曰：「背德不祥。」叔曰：「妖魅本非人匹，彼父母縶之去，今兩年來無消息，豈有復合之理耶？」朱終不聽，曰：「必不得已，龍氏女碧桃乃可，吾已心許之矣。」因託夥友輾轉訪問，恨當日僅詢姓名，未及問里居，記其方言，微類鄂音，乃訪之湖北，終無音耗。遷延數年，不得已，仍就甲論婚。,WIKI,清稗類鈔,198
篤行,初令餘干，再調天台，以興學善俗為首務，尢以身導率不欺其民。在餘干會歲祲，躬按行、阡陌，隨宜課濟。天台有橋當要道，橋長而水湍，隨造輒圮，振禱于神，以石柱試之，屹不為動，橋成，邑人神之，名曰：晉陵橋。前後為縣八年，俸入悉貸貧民，輸負囊篋蕭然，至入覲不能具道里費。兩縣民咸立祠祀之。陞雲南巨津州知州，以老乞歸。,GJTS-XXD,古今圖書集成·學行典,152
務本,心者，身之本也；身者，國之本也。未有得己而失人者也，未有失己而得人者也。故為治之本，務在寧民；寧民之本，在於足用；足用之本，在於勿奪時；勿奪時之本，在於省事；省事之本，在於節用；節用之本，在於反性。未有能搖其本而靜其末，濁其源而清其流者也。治之所以為本者，仁義也；所以為末者，法度也。凡人之所以事生者，本也；其所以事死者，末也。本末，一體也；其兩愛之，性也。先本後末，謂之君子；以末害本，謂之小人。君子與小人之性非異也，所在先後而已矣。草木，洪者為本，而殺者為末；禽獸之性，大者為首，而小者為尾。末大於本則折，尾大於要則不掉矣。故食其口而百節肥，灌其本而枝葉美，天地之性也。天地之生物也有本末，其養物也有先後，人之於治也，豈得無終始哉。故仁義者，治之本也。今不知事修其本，而務治其末，是釋其根而灌其枝也。,GJTS-XXD,古今圖書集成·學行典,352
貞烈,永寧有醜夫郝小車，以業名，生而短小，髮禿，手攣，足跛，一目眇，口期期然。其妻為澠池柳溝村單氏女，年十八，麗姝也。于歸，父母以夫醜家貧為憂，單絕不介意，伉儷殊篤。鄰婦常嘲之，單正色曰：「夫，天也，天可憎乎？且吾命也，請勿再言。」眾慚，轉相敬焉。單勸夫棄小車，變奩服，躬紡績以奉舅姑，與郝捃松枝、拾馬通以爨。有子矣。三年，舅姑相繼死，單鬻所居破屋，營葬無缺禮。食更絀，數日不舉火。族人憐之，予蕎麥數斗，磨麵鬻餅，分其餘以飽。夫婦日夜歌聲出閭巷，將以老矣。,WIKI,清稗類鈔,225
任道,杜範方攻清之誤國，且謂其貪黷更甚於前，而德秀乃奏言：此皆前權臣玩愒之罪，今日措置之失，譬如和、扁繼庸醫之後，一藥之誤，代為庸醫受責。其議論與範不同如此。然自胄立偽學之名以錮善類，凡近世大儒之書，皆顯禁以絕之。德秀晚出，獨慨然以斯文自任，講習而服行之黨禁既開而正學遂明於天下後世，多其力也。所著《西山甲乙槁》、《對越甲乙集》、《經筵講義》、《端平廟議》、《翰林詞草四六》、《獻忠集》、《江東捄荒錄》、《清源雜志》、《星沙集志》。既薨，上思之不置，諡曰文忠。,GJTS-XXD,古今圖書集成·學行典,227
虛心,曾子曰：或言予之善，予惟恐其聞，或言予之不善，惟恐過而見予之鄙色焉，故君子服過也，非徒飾其辭而已，誠發乎中心形乎容貌，其愛之也深，其更之也速，如追兔惟恐不逮，故有進業無退功。詩曰：相彼脊令，載飛載鳴，我日斯邁而月斯征，遷善不懈之謂也。夫聞過而不改，謂之喪心，思過而不改，謂之失體，失體喪心之人，禍亂之所及也。,GJTS-XXD,古今圖書集成·學行典,154
孝友,既下，女即圍讐家，取讐頭祭父墓。既抵家，乃泣拜其母曰：「母當不知兒為何人？兒，母女也。兒之變服為男子者，冒死以殺賊，實為父讐。今讐已復，吾志已遂，有弟可侍母，兒亦不能再作椎髻之婦，事人。志遂讐復，兒請死。」遂自剄，母欲阻之，血濡刃而出矣。鎮原之人哀之，為之立孝女祠。,WIKI,清稗類鈔,133
孝弟,力學好古，不衣巾不市行，事親極孝，親病嘗糞，後之任聞喪，自南康跣足步行，至墓所廬三年，始抵家積，資為族姪所盜，春知之置酒，勸毋妄費。,GJTS-XXD,古今圖書集成·學行典,66
孝弟,王薇垣，生員。父沒，廬墓三年，嘗夜有群盜過廬所，曰：此孝子王公也。相戒勿犯而去。子道光萬曆乙酉舉人。,GJTS-XXD,古今圖書集成·學行典,50
任道,疏上，欽宗詔出師，而議者多持兩端，時抗疏曰：聞金人駐磁、相，破大名，劫虜驅掠，無有紀極，誓墨未乾，而背不旋踵，吾雖欲專守和議，不可得也。夫越數千里之遠，犯人國都，危道也。彼見勤王之師四面而集，亦懼而歸，非愛我而不攻。朝廷割三鎮三十州之地與之，是欲助寇而自攻也。聞肅王初與之約，及河而返，今挾之以往，此敗盟之大者。臣竊謂朝廷宜以肅王為問，責其敗盟，必得肅王而後已。時太原圍閉數月，而姚古擁兵逗留不進，時上疏乞誅古以肅軍政，拔偏裨之可將者代之。李綱之罷，太學生伏闕上書，乞留綱與种師道，軍民集者數十萬，朝廷欲防禁之。,GJTS-XXD,古今圖書集成·學行典,256
篤行,孫光代，字汝孝，號西原，為人渾厚深沈，官工部員外，不樂仕進，優游桑梓。且庇族睦鄰，婚喪不給者周之，人皆歸德。遇歲荒出粟以賑，有不能葬者，買棺葬之，年九十恩拜壽官。王志儒，為人醇良好施，建瀑河石橋，修高林村古先師廟，人皆悅服，請賓鄉飲。,GJTS-XXD,古今圖書集成·學行典,117
是非,象曰：雖磐桓，志行正也。賢人在下時，苟未利，雖磐桓，未能遂往濟時之屯，然有濟屯之志，與濟屯之用，志在行其正也。,GJTS-XXD,古今圖書集成·學行典,55
母儀,敬姜聞之，怒曰「吾聞之先子曰：『祭養尸，饗養上賓。』鱉於人何有，而使夫人怒！」遂逐文伯。五日，魯大夫辭而復之。君子謂敬姜為慎微。《詩》曰：「我有旨酒，嘉賓式讌以樂。」言尊賓也。,CTEXT,列女傳 ,88
貞烈,同邑李生，窶人子也，性靈敏，才過人，年甫十八，譽望翕然。以貧故，尚未聘，聞婦賢而孝，遣媒妁求婚。父以李賢，諾之。六禮既成，贅李入，婦事之唯謹，並勗其務實學，李為肅然。期年，舉一子。未幾，遭火，婦與子從火中出，父夫燼焉。時遺孤甫五齡，婦以遭家不造，家計蕭條，遂寄身戚屬，願服勞為餬口計，然戚屬恆薄遇之，乃出而行乞焉。,WIKI,清稗類鈔,157
孝弟,性純孝，母卒號泣骨立，廬墓三年，時荒饉盜賊充斥，有過其墓者，憐之不忍，驚所居瓜雙蔕麥兩岐，人咸異之，以為孝感。事父孝，父卒，祔葬母塋，開壙見棺，號慟欲絕，遂廬墓側塋舊多豺狼，自是絕跡，人以為孝感。,GJTS-XXD,古今圖書集成·學行典,98
言行,事莫貴乎。有驗言莫棄乎。無徵言之未有益也，不言未有損也，水之寒也，火之熱也，金石之堅剛也，此數物未嘗有言，而人莫不知其然者，信著乎，其體也，使吾所行之信，若彼數物而誰其疑哉，今不信吾所行而怨人之不信也，猶教人執鬼縛魅而怨人之不得也，惑亦甚矣。孔子曰：欲人之信己也，則微言而篤行之，篤行之則用日久，用日久則事著明，事著明則有目者莫不見也，有耳者莫不聞也，其可誣哉。靖君亮問辱子曰：言不中，行不謹，辱也。,GJTS-XXD,古今圖書集成·學行典,200
志道,正德九年進士，除兵部主事，與江山周文興論學，有悟，遂引疾歸，後從守仁遊，得其指要，歸建書院於壽山，集生徒講學。嘉靖中起故官復，以養母歸，薦者相繼，終不起，以學行見重於鄉。,GJTS-XXD,古今圖書集成·學行典,85
曠達,辟為主簿，不就。曰：吾栖丘飲谷三十年，豈可作王門折腰吏耶。《汝南先賢傳》：鄭敬居千蟻陂之陽，以漁釣自娛，彈琴詠詩坐於陂側，以蒹葭為席，常隨杞柳之陰。《梁書‧忠壯世子方等傳》：方等，世祖長子。少聰敏，有俊才。性愛林泉，特好散逸。嘗著論曰：人生處世，如白駒過隙耳。一壺之酒，足以養性；一簞之食，足以怡形。生在蓬蒿，死葬溝壑，瓦棺石槨，何以異茲。吾嘗夢為魚，因化為鳥。當其夢也，何樂如之；及其覺也，何憂斯類；良由吾之不及魚鳥者，遠矣。故魚鳥飛浮，任其志性；吾之進退，恆存掌握。舉手懼觸，搖足恐墮。若使吾終得與魚鳥同遊，則去人間如脫屣耳。《南平王偉傳》：偉，世子恭。性尚華侈，廣營第宅，重齋步簷，摸寫宮殿。尤好賓友,GJTS-XXD,古今圖書集成·學行典,303
孝友,南海馮成修，字達天。七齡喪母，父遠出不歸，依世父以居，與語其父，輒涕泗交頤，益奮學。乾隆己未成進士，點庶吉士，散館，授吏部主事。庚午，擢郎中。己卯，視蜀學，揭條約十四則以訓士。得官後，兩次乞假尋父，卒無所遇。年六十一，假歸，不復出，掌教粵秀、越華兩書院，受業數百人。年八十，計其父已百有一齡矣，乃持服三年。乙卯，重宴鹿鳴。卒時年九十有五，著有《養正要規》諸書。,WIKI,清稗類鈔,180
孝弟,朱軏，南京鴻臚寺序班，以病乞歸。父為仇所誣，老不任獄，軏挺身詣官，請代理者。引嫌在饘橐者十六年。值父喪，盡哀欲自沈，遇過舟挽之去。賣卜沔漢之閒，後竟客死。性至孝，念大父年高，同臥起者十餘年。年二十三，大父沒，始娶。家貧供二親，膳必豐腆，不與諸弟較。丁一敬，性至孝。侍親疾，踰月不解帶。執喪三年不露齒。推祖產以給幼弟。高禮保，性篤學。曾祖母徐疾殆，禮保割脅出脂膏作粥以進，徐疾尋愈。事聞，詔旌其門。楊椿年，嘗割股愈親疾，有司上其事，旌之。,GJTS-XXD,古今圖書集成·學行典,218
孝弟,父庭釗病劇刲股療之，隨愈後母病，復為刲股，母知之泣不忍食，然母亦以無恙，人以為至孝所感，縣令以聞給廩衣，免丁糧以旌之。俞梁幼孤，事寡母孝，割股療母，有姊瞽母心哀憐之，梁終養瞽姊，以安母心，人尤以為難。,GJTS-XXD,古今圖書集成·學行典,100
君子小人,故臣以為小人雖決不可任以腹心，至於牧守四方，奔走庶事，各隨所長，無所偏廢，寵祿恩賜，常使彼此如一，無跡可指。此朝廷之至計也。近者朝廷用鄧溫伯為翰林承旨，而臺諫雜然進言，指為邪黨，以謂小人必由此彙進。臣常論溫伯之為人，粗有文藝，無他大惡，但性本柔弱，委曲從人。方王珪、蔡確用事，則頤指如意；及司馬光、呂公著當國，亦脂韋其間。若以其左右附麗，無所損益，遇流便轉，緩急不可保，誠信不為過也。若謂其懷挾姦詐，能首為亂階，則甚矣，蓋臺諫之言溫伯則過，至為朝廷遠慮，則未為過也。故臣願陛下謹守元祐之初政，久而彌堅，慎用左右之近臣，無雜邪正。至於在外臣子，以恩意待之，使嫌隙無自而生，愛戴以忘其死，則垂拱無為，安意為善，愈久而愈無患矣。臣不勝區區，博采公議而效之左右。伏乞宣諭大臣，共敦斯義，勿謂不預改更之政，輒懷異同之心，如此而後朝廷安矣。,GJTS-XXD,古今圖書集成·學行典,364
孝弟,父沒，葬祭如禮。母卒，廬墓負土。時值大水，家產漂沒，璋恬不為意，卒終三年。每夜有野雉伴廬而宿。人謂孝行所感。嘉靖閒旌表其門。,GJTS-XXD,古今圖書集成·學行典,62
貴德,楚王問莊辛曰：「君子之行奈何？」莊辛對曰：「居不為垣牆，人莫能毀傷；行不從周衛，人莫能暴君。此君子之行也。」楚王復問君子之富奈何？對曰：「君子之富，假貸人不德也，不責也；其食飲人不使也，不役也；親戚愛之，眾人喜之，不肖者事之；皆欲其壽樂而不傷於患。此君子之富也。」楚王曰善。,CTEXT,說苑 ,137
孝弟,郭蕙，居城市，幼孤，自八九歲即知念母守志勤苦。及長而有室，猶為母躬滌溺器。家貧不能得甘旨，或經商外歸，母問此行所得何如，蕙必歡聲應有，恐煩掛慮也。兄蘭早卒，其孤甚幼，嫂他適，母撫孤泣，蕙曰：甘苦相同，無勞重念。孤長為娶婦。母喜曰：吾死無憾矣。乃卒，蕙以禮治喪，躄踴哭泣皆出至情。士大夫詠其事。,GJTS-XXD,古今圖書集成·學行典,146
喪祭,汴中人死，著衣畢，即由主喪人自報三黨之親。三黨咸集，由最有關係之公親詢明病源，始許入殮。父死，必族長允之；母死，必母黨公親允之；妻死，必妻黨公親允之。其擅自先殮者，則公親群起反對。殮之日，無舉動，俟至三七或五七，始設奠受弔。至於年老病久，或貧乏者，則亦不然。及出殯，惟用鼓吹，不延僧道。如二三歲小孩因病殤亡，必焚其尸於野，使成灰隨風而散，其意謂除其禍根，以保下胎之安寧也。,WIKI,清稗類鈔,186
孝弟,母方氏病相年尚稚勤侍湯藥，願減己年以增母壽，母尋瘳後數年母病彌留，相夜禱於神割股和羹進母，復蘇按撫表其閭。,GJTS-XXD,古今圖書集成·學行典,53
忠恕,忠者，盡己之心，無少偽妄，以其必於此而本焉，故曰道之體，恕者，推己及物，各得所欲，以其必由是而之焉，故曰道之用。問孔子言恕必兼忠，如何對子貢只言恕，曰：不得忠時不成恕，說恕時忠在裡面。南軒張氏曰：忠，體也，恕，用也，體立而用未嘗不存其中，用之所形體亦無乎不具也。北溪陳氏曰：忠信是以忠對信，而論忠恕又是以忠對恕而論，伊川謂盡己之謂忠，推己之謂恕，忠是就心說，是盡己之，心無不真實者，恕是就待人接物處說，只是推己心之所真實者以及人物而已，字義中心為忠，是盡己之中心無不實，故為忠。如心為恕，是推己心以及人，要如己心之所欲者，便是恕。夫子謂己所不欲勿施於人，只是就一邊論，其實不止是勿施己所不欲者，凡己之所欲者須要施於人方可，如己欲孝人亦欲孝，己欲弟人亦欲弟，必推己之所欲孝欲弟者以及人，使人亦得以遂其欲孝欲弟之心，己欲立人亦欲立，己欲達人亦欲達，必推己之所欲立欲達者以及人，使人亦得以遂其欲立欲達之心。,GJTS-XXD,古今圖書集成·學行典,400
曠達,溺其成說。雖頗有異此心者，辭不獲濟，屈於所狎，因謂虛無之理，誠不可蓋。唱而有和，多往弗反，遂薄綜世之務，賤功烈之用，高浮游之業，埤經實之賢。人情所殉，篤夫名利。於是文者衍其辭，訥者讚其旨，染其眾也。是以立言藉其虛無，謂之元妙；處官不親所司，謂之雅遠；奉身散其廉操，謂之曠達。故砥礪之風，彌以陵遲。放者因斯，或悖吉凶之禮，而忽容止之表，瀆棄長幼之序，混漫貴賤之級。其甚者至於裸裎，言笑忘宜，以不惜為弘，士行又虧矣。老子既著五千之文，表摭穢雜之弊，甄舉靜一之義，有以令人釋然自夷，合於易之損、謙、艮、節之旨。而靜一守本，無虛無之謂也；損艮之屬，蓋君子之一道，非易之所以為體守本無也。觀老子之書雖博有所經，而云有生於無，以虛為主，偏立一家之辭，豈有以而然哉。人之既生，以保生為全，全之所階，以順感為務。若味近以虧業，則沉溺之釁興,GJTS-XXD,古今圖書集成·學行典,361
孝弟,謝燈，父早喪，母孀居。家貧借貸營度，負債無措，母欲再嫁以償之。燈力留母嫁妻。鄰人白其事於官，邑令表其廬，曰：街民謝燈嫁妻留母，孝行可嘉。性淳行潔，兄蚤逝，事嫂恭謹，撫教諸姪如己子。知府王鑾詩表之。陳滔，性孝友，母病甚，先日禱告於天，次割股調羹以進。事聞，院道獎之。立身端方，存心無疚。事繼母歐陽氏晨昏定省，寒暑不輟。知縣旌其門曰百行克敦。,GJTS-XXD,古今圖書集成·學行典,169
言志,張璠《漢紀》：孔融拜太中大夫，雖居家失勢，賓客日滿其門，愛才樂士，常若不足。每歎曰：坐上賓常滿，罇中酒不空，吾無憂矣。,CTEXT,藝文類聚 ,59
識鑒,王大將軍既亡，王應欲投世儒，世儒為江州。王含欲投王舒，舒為荊州。含語應曰：「大將軍平素與江州云何？而汝欲歸之。」應曰：「此迺所以宜往也。江州當人彊盛時，能抗同異，此非常人所行。及睹衰危，必興愍惻。荊州守文，豈能作意表行事？」含不從，遂共投舒。舒果沈含父子於江。彬聞應當來，密具船以待之，竟不得來，深以為恨。,CTEXT,世說新語 ,153
論樂,蒲生伊何陳，曲中多苦辛，黃金坐銷鑠，白玉遂淄磷，裂衣工毀嫡，掩袖切讒新，嫌成跡易已，愛去理難申，秦雲猶變色，魯日尚迴輪，妾歌已唱斷，君心終未親。,CTEXT,藝文類聚 ,72
輕詆,孫長樂兄弟就謝公宿，言至款雜。劉夫人在壁後聽之，具聞其語。謝公明日還，問：「昨客何似？」劉對曰：「亡兄門，未有如此賓客！」謝深有愧色。簡文與許玄度共語，許云：「舉君、親以為難。」簡文便不復答。許去後而言曰：「玄度故可不至於此！」謝萬壽春敗後，還，書與王右軍云：「慚負宿顧。」右軍推書曰：「此禹、湯之戒。」蔡伯喈睹睞笛椽，孫興公聽妓，振且擺折。王右軍聞，大嗔曰：「三祖壽樂器，虺瓦弔，孫家兒打折。」,CTEXT,世說新語 ,198
孝弟,性至孝，年十八補博士弟子員，父愛其兄鋘，報人誤書鋘，父喜甚，後改正，父慍甚。適督學過丹陽，跪院門再三瀆請，求讓鋘。督學疑其私痛懲之，適杖揭其儒冠起從空而下，寸寸裂。御史異之，詢實乃免。鏷父官古田，時為豪族田綰酖死。萬曆癸丑成進士，呼號奔控，卒置綰法，任嘉興府推官，刑多平反，歷戶部主事員外郎中，出為永州知府。,GJTS-XXD,古今圖書集成·學行典,154
婚姻,粵人之訂婚，先議聘金，曰禮事，如禮餅若干斤、回門燒豬若干頭是也。成婚之夕，喜娘為新郎脫靴，郎授一白巾，備交合後拭穢之用也。如有新紅，即為完璧，可喫燒豬。三朝回門，即以燒豬送母家。富貴之家，輒用燒豬數十頭焉。故嫁女者恆惴惴於心，惟恐燒豬不至。如待之不來，則家人對坐愁歎，引為大辱。既至，則舉家相慶，且迎燒豬於門，以為吾家某姑，果能不辱門戶也。於是重犒來使，即以燒豬分饋戚友，媵以紅色饅首若干枚，所謂麻蛋者是也。然男家以貪慕女家富貴而結婚者，不問如何，亦必送燒豬。,WIKI,清稗類鈔,230
義俠,杭人嚴果，字敏中。以授徒為生，歲入之脩脯常不給。有告急而以書畫經籍之類求售者，不較其值，輒質錢以向之購，或見而愛之，亦即持去，是以家無遺物。其自作書畫，亦皆隨手贈人，不自珍祕也。,WIKI,清稗類鈔,89
君子小人,何物不然。譬諸五穀耘之而不苖者有矣。蓬莠不耘而猶生耘之而求其盡也。亦末如之何矣，由是知君子小人之道有自來矣。君子見善則喜之，見不善則遠之。小人見善則疾之，見不善則喜之。善惡各從其類也。君子見善則就之，見不善則違之。小人見善則違之，見不善則就之。君子見義則遷，見利則止。小人見義則止，見利則遷。遷義則利人，遷利則害人。利人與害人相去一何遠耶。家與國一也。其興也，君子常多而小人常鮮。其亡也，小人常多而君子常鮮。君子多而去之者，小人也。小人多而去之者，君子也。君子好生小人好殺，好生則世治，好殺則世亂。君子好義小人好利，治世則好義，亂世則好利。其理一也。,GJTS-XXD,古今圖書集成·學行典,275
貞烈,義妓毛惜惜者，高郵妓也。端平間，別將榮全據高郵以叛，制置使遣人招之，不聽。全與同黨王安等宴飲，惜惜恥於供給，安斥責之。惜惜曰：“初謂太尉降，為太尉更生賀矣。今乃閉門不納使者，乃叛逆耳。妾雖賤妓，不能事叛臣。”全怒，以刀刃裂口，立命臠之。罵至死不絕口。後閫帥以聞，特封英烈夫人，且賜廟祠。潘紫岩有詩曰：“淮海豔姬毛惜惜，蛾眉有此萬人英。恨無匕首學秦女，向使裹頭真杲卿。玉骨花顏城下土，冰魂雪魄史間名。古今無限腰金者，歌舞筵中過一生。”矢死靡他，不意得之娼優下賤。可慨夫！,WIKI,宋稗類鈔,234
孝弟,年十七母病革刲股以進，母卒毀幾滅性，服闋補縣學生，游王敬臣門餐其理學，事父可權孺慕終身，待幼弟教育備至，年未及五十卒，知縣任僖累上其孝行於督學，嘗下式廬之禮。,GJTS-XXD,古今圖書集成·學行典,79
聖人,積闇而光揜焉，天地日以其精牖人，而人不受人，亦以其識乘天地，而天地不受，遂使穹然，隤然者，若距我以形窈窈冥冥者，若閉我以精人，與天地隔，而愈岐觭而更遠天地之德，自合而人，自分矣，不知人之分天地生之也，氣之與理真之，與精何嘗，弢祕而令人不可控，揣聖人。亦即其無容弢祕者，妙以合之而方寸。宛然具造化焉。故曰：聖人與天地合其德也。夫天地陰陽剛柔耳，彼二曜之丸轉四序之轂，運萬冶稟形萬竅肖聲以為，足以盡天地之德乎。陽之不能為陰剛之不能為柔也，人所知也。,GJTS-XXD,古今圖書集成·學行典,222
物我,天以陽生萬物，以陰成萬物。生，仁也；成，義也。陰陽以氣。言仁義以道言。故聖人在上，以仁育萬物，以義正萬民。所謂定之以仁義。天道行而萬物順，聖德修而萬民化。大順大化，不見其跡，莫知其然之謂神。天地聖人，其道一也。故天下之眾，本在一人。道豈遠乎哉。術豈多乎哉。天下之本在君，君之道在心，心之術在仁義。,GJTS-XXD,古今圖書集成·學行典,148
詆毀,洪景盧奉使，其父忠宣嘗薦之。景盧為金困辱而歸，太學諸生作詞云：「洪邁被拘留，垂哀告彼酋。七日忍譏猶不耐，堪羞，蘇武曾經十九秋。厥父既無謀，厥子安能解國憂？萬里歸來誇舌辨，村牛，好擺頭時不擺頭。」蓋洪好搖頭也。,WIKI,宋稗類鈔,104
稱譽,人文所擅，望實皆見，惟鮑能知，非禰不薦，媚豈珠沉，輝毋玉炫，但欲虛譽之過情，何異淺交而謀面，集稱譽。宋景文云：「左太衝詩曰：『振衣千仞岡，濯足萬里流。』使人飄飄有世表意，不減嵇康目送飛鴻語。」,WIKI,宋稗類鈔,96
貞烈,雙卿嘗遺史梧岡詞，以芍藥葉粉書《浣溪紗》云：「暖雨無情漏幾絲，牧童斜插嫩花枝，小田新麥上場時。汲水種瓜偏怒早，忍煙炊黍又嗔遲，日長酸透軟腰肢。」又以玉簪葉粉書《望江南》云：「春不見，尋遍野橋西。染夢淡紅欺粉蝶，鎖愁濃綠騙黃鸝，幽恨莫重題。人不見，相見是還非？拜月有香空惹袖，惜花無淚可沾衣，山遠夕陽低。」又為詞嘲段玉函，段怒，雙卿聞之，曰：「妾生長山家，自分此生無福見書生，幸於散記中識才子，每夜持香線望空稽首，若籠鳥之企翔鳳也。」於是向隅而歎曰：「田舍郎雖俗，乃能宛轉相憐，何忍厭之！此生不願識書生面矣。」乃為《濕羅衣》云：「世間難吐只幽情，淚珠嚥盡還生。手撚殘花，無言倚屏。鏡裏相看，自驚瘦亭亭。春容不是，秋容不是，可是雙卿？」段悔，填詞十數首索和，均不答。偶見雙卿於門，容色甚慘，殊異疇昔。段望空遙拜，時託人為倩工畫者寫其容。為留別詞，苦其索和，乃以小緘圓裹題封甚密，屬於無人處拆視之。段欣然袖之去。明日，史使婢問之，雙卿微笑，吟《白羅》詩曰：「多情竟有癡仙子，又累書生半晌猜。」後卒以姑惡，勞瘁而死，然怨而不怒，貞矣。,WIKI,清稗類鈔,463
孝弟,父名表以事繫獄。之選走控上官莫能解。父病於獄，入視湯藥。父閒走訴京師則之選代繫。母卒，哀懇出獄，勉襄大事。復就繫，囹圄中日手一編《伊吾》不輟，攻苦為文，為邵北虞入室弟子。父戍遼左，追隨萬里備嘗艱險。至元菟有千戶延為師，萬戶妻以女。得籍鐵嶺衛為諸生，七試皆第一。監司創書院於開原，令教習諸生。歲所得廩餼，遇南歸者輒寄奉祖。嘉靖己酉中順天鄉試庚戌進士，知晉江縣。下車三日，釋豪家私禁三百餘人。晉邑麗郡監司部使百凡取辦里甲，議均之七邑全閩著為令甲，有鉅姓忌螫改調河南，固始縣擢刑部主事，尋晉兵部武選司郎中，上書訟父冤得昭雪，封父如其官，遂告終養。父子晝繡歸里，時人羨之。王玉堂，千戶，割股療母，病尋愈。事在嘉靖四十一年。玉堂子有道割左股進母，病愈。事在萬曆十七年。,GJTS-XXD,古今圖書集成·學行典,329
隱逸,鄭谷豈易訪仙蹤，雲蘿千萬重。他年來卜隱，此景願相容。亂水林中路，深山雪裡鐘。見君琴酒樂，迴首興何慵。,GJTS-XXD,古今圖書集成·學行典,50
性命,喜怒哀樂之未發，謂之中性也。發而皆中節，謂之和情也，子思之為此言。欲學者，於此識得心也；心也者，其妙性情之德者與。,GJTS-XXD,古今圖書集成·學行典,57
篤行,慮之無忽。寄氣力綿微，餘陰無幾，感恩懷德，不覺狂言，鈇鉞之誅，甘之如薺。寶應覽書大怒。或謂寶應曰：虞公病勢漸篤，言多錯謬。寶應意乃小釋。亦為寄有民望，且優容之。及寶應敗走，夜至蒲田，顧謂其子扞秦曰：早從虞公計，不至今日。扞秦但泣而已。寶應既擒，凡諸賓客微有交涉者，皆伏誅，惟寄以先識免禍。初，沙門慧摽涉獵有才思，及寶應起兵，作五言詩以送之，曰：送馬猶臨水，離旗稍引風。好看今夜月，當入紫微宮。寶應得之甚悅。慧摽齎以示寄，寄一覽便止，正色無言。摽退，寄謂所親曰：摽公既以此始，必以此終。後竟坐是誅。文帝尋敕都督章昭達以理發遣，令寄還朝。及至，即日引見，謂寄曰：管寧無恙。其慰勞之懷若此。頃之，文帝謂到仲舉曰：衡陽王既出閣，雖未置府僚，然須得一人旦夕遊處，兼掌書記，宜求宿士有行業者。仲舉未知所對，文帝曰：吾自得之。乃手敕用寄，寄入謝，文帝曰：所以蹔屈卿遊藩者,GJTS-XXD,古今圖書集成·學行典,378
孝弟,父母愛之，喜而不忘；父母惡之，懼而無怨；父母有過，諫而不逆；父母既歿，以哀，祀之加之；如此，謂禮終矣。樂正子春，下堂而傷其足，傷瘳，數月不出，猶有憂色。弟子問曰：夫子傷足，瘳矣，數月不出，猶有憂色，何也。樂正子春曰：善。如爾之問也。吾聞之曾子，曾子聞諸夫子曰：天之所生，地之所養，人為大矣。父母全而生之，子全而歸之，可謂孝矣；不虧其體，可謂全矣。故君子頃步之不敢忘也。今予忘夫孝之道矣，予是以有憂色。故君子一舉足不敢忘父母，一出言不敢忘父母。一舉足不敢忘父母，故道而不徑，舟而不游，不敢以先父母之遺體行殆也。一出言不敢忘父母，是故惡言不出於口，忿言不及於己，然後不辱其身，不憂其親，則可謂孝矣。草木以時伐焉，禽獸以時殺焉。夫子曰：伐一木，殺一獸，不以其時，非孝也。,GJTS-XXD,古今圖書集成·學行典,332
隱逸,有疾，老子曰：先生無遺教，以告弟子乎。容曰：將語子過故鄉，而下車知之乎。老子曰：非謂不忘故耶。容曰：過喬木而趨知之乎。老子曰：非謂其敬老耶。容張口曰：吾舌存乎。曰：吾齒存乎。曰：亡知之乎。老子曰：非謂其剛亡而弱存乎。容曰：嘻，天下事盡矣。按《史記‧殷本紀》：商容賢者，百姓愛之，紂廢之。周武王伐紂，表商容之閭。鄭康成曰：商容樂官知禮，容所以禮署。稱為容臺。按《韓詩外傳》：商容常執羽籥，馮于馬徒，欲以伐紂而不能，遂去，伏于太行。及武王克殷，立為天子，欲以為三公。商容辭曰：吾常馮于馬徒，欲以伐紂而不能，愚也；不爭而隱，無勇也；愚且無勇，不足以備乎三公。遂固辭不受命。君子聞之曰：商容可謂內省而不誣能矣。去素餐遠矣。詩曰：彼君子兮，不素餐兮。商先生之謂也。出武王時，生而靈穎，屢逃徵聘，廬於此山。,GJTS-XXD,古今圖書集成·學行典,347
孝弟,早孤，事母極孝。母病五月，扶抱湯藥頃刻不離。洎沒，居廬三年，不入私室。伯兄早逝，撫孤幼如己子，均延師課之有成。倜儻好施，族屬之貧者，歲終量給錢米。釗家亦不甚裕，人益多焉。其仲兄文鉞與之同心孝友。鄉評兩重之。,GJTS-XXD,古今圖書集成·學行典,103
君範,紹興壬子，詔知大宗正事安定郡王令疇，訪求宗室伯字號七歲以下者十人，入宮備選。十人中又擇二人焉，一肥一臒。乃留肥而遣臒，賜銀三百兩以謝之。未及出，思陵忽云：「更子細觀。」乃令二人叉手併立。忽一貓走前，肥者以足蹴之。上曰：「此貓偶爾而過，何為遽踢之？輕易如此，安能任重耶？」遂留臒而逐肥者。臒者乃阜陵也。肥者名伯浩，後終於溫州都監。,WIKI,宋稗類鈔,164
孝弟,幼游鄉校，苦心問學以親老，授《唐府典》，膳未幾疏歸終養，侍奉二十餘年，怡顏悅色，曲盡子道，待異母二弟尤篤恩意，妻家給田百餘畝盡以歸之，貧民假貸焚券，不索澹泊自守，橫逆不較。方希成，生甫八月失父，抵成立事母，節婦汪氏曲盡孝道，母終哀毀寢柩側葬，祭咸如禮。,GJTS-XXD,古今圖書集成·學行典,126
孝弟,劉和，字元中，年十三聞父理豫溺死池州，慟哭嘔血，以母解譬不死，自後往來其處輒悲痛不食，設酒殽號而招焉。同舟人皆為墮淚。正德丁丑居母喪，廬墓玉華山左，朝夕哭，朔望必奠。明年夏風雹伐屋，獨廬不壞。山多虎，虎夜繞廬不驚。有不肖者忌其所行異俗，結黨偽為盜，夜火其廬，執而苦之，久乃得脫。和抱木主避玉華觀，天寒甚，道士以衣進，色不純素，忍寒卻之。黎明歸納主於廟而終，喪於外寢。後羅文恭撰其墓志，李卓吾續藏書列名孝義名臣內，旌表崇祀鄉賢。,GJTS-XXD,古今圖書集成·學行典,213
辭命,蘇長公云：「元豐六年十月二日夜，解衣欲睡，月色入戶，欣然起行。念無與樂者，遂至承天寺尋張懷民，懷民亦未寐，相與步於中庭。庭中如積水空明。水中藻荇橫交，蓋竹柏影也。何夜五月，何處無竹柏，但少閑人如吾兩入耳。」,WIKI,宋稗類鈔,103
講學,高攀龍近者黃門朱五吉有憲臣，議開講學之壇，國家慮啟門戶之漸，一疏指意歸重東林，至欲以東林為戒，而不復講學。此說一倡，吾道之禍大矣。職東林人也，即不言及于職何忍。坐受東林之誣，正欲具疏旋奉明旨，如日中天，不復瀆奏以啟爭端。故謹具揭夫黃門所言，東林非東林也，乃攻東林者之言也。所言東林之禍，非東林能禍，人乃攻東林者，欲禍東林也。數年來職，每自詫理義人心同，然何以言理義者，輒目為朋黨而不容于世乎。一日然曰：正惟其同然也，故以為黨也。國家用一當用，行一當行，去一當去。必曰：是東林之脈也。或有人言一當用言一當行言一當去。必曰：是東林人也，不論東西南北，風馬牛不相及之人。苟出于正目為一黨，東林何幸而合天下之眾。正何不幸而受天下之群猜。弓蛇石虎塗豕鬼車，皆非實事也。,GJTS-XXD,古今圖書集成·學行典,329
君範,南渡後，有司降樣下外郡置禦爐炭，胡桃紋鵓鴣色者若干斤。知婺州王居正論奏，高宗曰：「朕平居衣服飲食，且不擇美惡。隆冬附火，止取溫暖，豈問炭之紋色也。」詔罷之。宣和間，宗室圍爐次，索炭，既至，嗬斥左右云：「炭質紅，今黑非是。」蓋嘗供熟火也。以此類推之，豈識世事艱難。,WIKI,宋稗類鈔,131
排調,王文度在西州，與林法師講，韓、孫諸人並在坐。林公理每欲小屈，孫興公曰：「法師今日如著弊絮在荊棘中，觸地挂閡。」,CTEXT,世說新語 ,55
婚姻,湖南鳳凰廳女子喜嫁兵丁，以其有月餉可資贍養也。故男子之欲得婦者，必先求入伍。然此與西女之頤嫁軍人者有別。蓋彼俗尚武，此則志在謀生而已。亦以見吾國工藝之不講，生計之枯寂，女子之多倚賴性也。,WIKI,清稗類鈔,93
脩文,樂者，聖人之所樂也，而可以善民心，其感人深，其移風易俗，故先王著其教焉。夫民有血氣心知之性，而無哀樂喜怒之常，應感起物而動，然後心術形焉。是故感激憔悴之音作，而民思憂；嘽奔慢易繁文簡節之音作，而民康樂；粗屬猛奮廣賁之音作，而民剛毅；廉直勁正莊誠之音作，而民肅敬；寬裕肉好順成和動之音作，而民慈愛。流僻邪散狄成滌濫之音作，而民淫亂。是故先王本之情性，稽之度數，制之禮義；含生氣之和，道五常之行，使陽而不散，陰而不密，剛氣不怒，柔氣不懾；四暢交於中，而發作於外，皆安其位，不相奪也。然後立之學等，廣其節奏，省其文彩；以繩德厚，律小大之稱，比終始之序，以象事行，使親疏貴賤，長幼男女之理，皆形見於樂，故曰樂觀其深矣。土弊則草木不長，水煩則魚鱉不大，氣衰則生物不遂，世亂則禮慝而樂淫；是故其聲哀而不莊，樂而不安，慢易以犯節，流漫以忘本，廣則容姦，狹則思慾；感滌蕩之氣，滅平和之德，是以君子賤之也。凡姦聲感人而逆氣應之，逆氣成象而淫樂興焉；正聲感人而順氣應之，順氣成象而和樂興焉。唱和有應，回邪曲直，各歸其分，而萬物之理，以類相動也。,CTEXT,說苑 ,462
博識,杜詩云：「江蓮搖白羽，天棘夢青絲。」下句殊不可曉。說者曰：天棘，柳也。或曰：天門冬也。夢當作弄，既無考據，意亦短淺。譚浚明嘗言此出佛書。終南長老入定，夢天帝賜以青棘之香，蓋言江蓮之香，如所夢天棘之香爾。此詩為僧齊己賦，故引此事。葉石林《過庭錄》亦言此句出佛書。則浚明之言宜可信，但未知果出何經耳。,WIKI,宋稗類鈔,148
讒險,蔡元度對客，嬉笑溢於顏面。雖見所甚憎者，亦加親厚無間。人莫能測，謂之笑面夜叉。盛章尹京典藩，以慘毒聞。殺人如刈草菅。然婦態雌聲，欲語先笑，未嘗正視。或置人死地時，亦不異平日。,WIKI,宋稗類鈔,87
技勇,瓊州武良，父為標客，以拳勇著。良幼時父以藥鍊其筋骨，膚堅如鐵，兵革不能入。稍長，與群兒遊，以泅為戲，良藝獨精，步水面如平地，又能伏水中一晝夜。體小而敏捷，年十八，裁如童膂力猶人，與人徒手搏輒勝。又善飛騰能作旋風舞，城垣高數丈躍而登，若履閾焉。,WIKI,清稗類鈔,121
達生,工倕旋而蓋規矩，指與物化，而不以心稽，故其靈臺一而不桎。忘足，履之適也；忘要，帶之適也；知忘是非，心之適也；不內變，不外從，事會之適也。始乎適而未嘗不適者，忘適之適也。,CTEXT,莊子 ,84
排調,王子猷詣謝萬，林公先在坐，瞻矚甚高。王曰：「若林公鬚髮並全，神情當復勝此不？」謝曰：「脣齒相須，不可以偏亡。鬚髮何關於神明？」林公意甚惡。曰：「七尺之軀，今日委君二賢。」,CTEXT,世說新語 ,85
孝弟,每父忌辰輒臥塚大慟，向母問父形容，繪像事之。景泰癸酉春，母病儉日侍湯藥，中夜籲天願以身代，旬日母卒，哀毀骨立，及葬負土哀號，結廬墓畔，久之枯楊生枝，白雀數十翔集其上天。順三年直指上其事，詔有司建坊旌表。,GJTS-XXD,古今圖書集成·學行典,101
孝弟,歐陽梧，父客楚，母卒，葬于楚。閱四十年矣，傷母旅瘞，市善棺往易之，以其柩歸葬，廬墓側，不御酒肉，補行喪禮。,GJTS-XXD,古今圖書集成·學行典,53
性,曰：既同則以分人物之性者，卻是於通塞上別如人，雖氣稟異而終可同物，則終不可同，然則謂之理同，則可謂之性同，則不可曰固然。但隨其光明發見處，可見如螻蟻，君臣之類，但其稟形，既別則無復與人通之理，如獮猴形與人略似，則便有能解野狐，能人立，故能為怪如豬，則極昏如草木之類，荔枝牡丹乃發出許多精英，此最難曉。一草一木皆天地和平之氣。答徐子融曰：程子言性即理也。此一句自古無人敢如此，道心則知覺之在人，而具此理者也。張子又言由太虛有天之名，由氣化有道之名，合虛與氣有性之名，合性與知覺，有心之名，其名義亦。甚密皆不易之至論也，蓋天之生物其理，固無差別，但人物所稟形氣不同，故其心有明暗之殊，而性有全不全之異耳。若所謂仁則是性中四德之首，非在性外別為一物，而與性並行也。然惟人心至靈，故能全此四德，而發為四端物，則氣偏駁而心昏蔽，固有所不能全矣。然其父子之相親，君臣之相統閒，亦有僅存而不昧者，然欲其克己，復禮以為仁善善惡惡，以為義則有所不能矣。,GJTS-XXD,古今圖書集成·學行典,417
篤行,使置後，且治葬焉。州禁民死不葬者，時民貧未葬者眾，畏令，悉焚柩，棄骨野中。薦哀之，以地為義阡收瘞之。有死不能斂者，復買棺以贈，人皆感焉。至大四年，其鄉旱，民艱糴，薦盡出儲粟賑之。有施福等十一家，饑欲死，薦聞，惻然欲濟之，家粟已竭，即以己田易穀百石分給之。福等德其活己，每月朔，會佛祠為祈福。福建宣慰司上狀旌之。《同恕傳》：恕弟子第五居仁。嘗行田間，遇有竊其桑者，居仁輒避之。鄉里高其行義，率多化服。《宇文公諒傳》：公諒通經史百氏言，弱冠，有操行。嘉興富民延為子弟師，夜將半，聞有叩門者，問之，乃一婦人，公諒厲聲叱去之。翌日，即以他事辭歸，終不告以其故。《明外史‧張鳳傳》：鳳性淳樸。故人死，聘其女為子婦，教其子而養其母終身。同學友蘇洪好面斥鳳，及為鳳屬官猶然。鳳待之初如。,GJTS-XXD,古今圖書集成·學行典,336
孝弟,趙演，號習之。父早故，事母竭菽水之歡。及葬，廬墓三年，哀毀骨立，哀痛盡禮。院道俱旌匾其門曰純孝可風，恩錫冠帶。楊崙，父早卒，母彭氏壽八旬故，廬墓三年。院道匾孝行可風。張繼昌，邑庠生，字熙如，大寧里八甲人，純孝性生，友愛夙成。親病，湯藥親嘗。及親卒，喪祭盡禮。吳顯春，親終，廬于墓，負土三年。雖四遇虎而志不變。屢經旌表。父被賊擄入南山，怒云有金贖去，無金則殺，吉多方紿賊，賊放父而迴。吉後屠死於賊手，以殉孝奇芳匾旌之。,GJTS-XXD,古今圖書集成·學行典,208
性命,問命者天之所以賦予乎人物也，性者人物之所以稟受乎天也。然性命各有二自其理而言之，則天以是理命乎人物，謂之命而人物受是理於天，謂之性。自其氣而言之，則天以是氣命乎人物，亦謂之命而人物受是氣於天，亦謂之性，曰氣不可，謂之性命但性命因此而立耳。故論天地之性，則專指理言論氣質之性，則以理與氣雜而言之，非以氣為性命也。,GJTS-XXD,古今圖書集成·學行典,155
廉儉,吳孝廉重光，江都人。乾隆間，令山西陽曲。時大興朱文正公珪方任布政使，吳善屬文，朱時招至署，論文賦詩。吳為之搜葺金石古蹟，訪脩晉祠，樹碑石，極讙。一夕，急呼吳，吳趨入，朱手一券謂吳曰：「吾奉命入朝，計行李資需二百金，特立券與君謀之。」吳唯唯，不敢受其券。朱正色曰：「不受券，是以賄交我也。」吳唯唯受券返，明日面致二百金，朱欣然。,WIKI,清稗類鈔,163
崇禮,晏子相齊三君，崔慶無道，劫其君，亂其國，靈公國圍；莊公弒死；景公之時，晉人來攻，取垂都，舉臨菑，邊邑削，城郭焚，宮室隳，寶器盡，何衝之所能折乎？由此觀之：賢良所言，賢人為寶，則損益無輕重也。,CTEXT,鹽鐵論 ,95
懷寵,暴虐姦詐之與義理反也，其勢不俱勝，不兩立。故兵入於敵之境，則民知所庇矣，黔首知不死矣。至於國邑之郊，不虐五穀，不掘墳墓，不伐樹木，不燒積聚，不焚室屋，不取六畜。得民虜奉而題歸之，以彰好惡；信與民期，以奪敵資。若此而猶有憂恨冒疾遂過不聽者，雖行武焉亦可矣。,CTEXT,呂氏春秋 ,127
師友,同治癸亥，仁和譚復堂大令獻在閩，銅梁郭午橋偕南昌朱蓮峰訪之。譚、郭相見於分水縣，僅再面耳，情誼懇摯，有如素交。聞譚遇汀州之變，愴惋累月。既而知其尚在人間，又不知蹤跡，與桐廬江退谷亂後相見，輒動色以告。及至閩，訪求甚堅，得蓮峰，始知譚所在，以得見為歡幸。,WIKI,清稗類鈔,126
尊賢,魏文侯見段干木，立倦而不敢息；及見翟璜，踞堂而與之言，翟璜不說。文侯曰：「段干木，官之則不肯，祿之則不受；今汝欲官則相至，欲祿則上卿；既受吾賞，又責吾禮，毋乃難乎？」,CTEXT,說苑 ,83
性,某所與嵩卿云理，即性也，不可言本，此言得之。但其下分別感有內外，則有病作肅非之是也。作肅又云性者，自然理則必然，而不可悖亂者，此意亦近之，但下云理不待性，而後有必因性而後，著此則有大病。蓋如此則以性與理為二也，下云性者，理之會。卻好理者，性之通，則又未然。蓋理便是性之所有之理，性便是理之所會之地。而嵩卿失之於太無分別，作肅又失之於太分別。所以各人只說得一邊也。,GJTS-XXD,古今圖書集成·學行典,181
致知,張栻垂諭大學格物之說，顧某淺陋，何足以發。高明之思，抑嘗聞之格，至也。格物者至極，其理也。此正學者下工夫處。呂舍人之說，雖美乃是物格知至以後事。學者未應躐等及此也。雖然格物有道，其惟敬乎。是以古人之教有小學有大學，自洒掃應對而上使之循循而進，而所謂格物致知者，可以由是而施焉。故格物者，乃大學之始也。因下問及之併幸詳焉，有以見教。,GJTS-XXD,古今圖書集成·學行典,165
言語,哀哉不能言，匪舌是出，維躬是瘁，哿矣能言，巧言如流，俾躬處休。言之忠者，當世之所謂不能言者也，故非但出諸口而適以瘁，其躬佞人之言當世所謂能言者也，故巧好其言如水之流，無所凝滯，而使其身處於安樂之地，惡忠直而好諛佞類如此。,GJTS-XXD,古今圖書集成·學行典,110
言語,王粲君子亮直行，不柔辟，友賤不恥，誨焉是益，我能發蹤，彼用遠跡，一言之賜，過乎璵璧，末世不敦，義與茲易，言而匪忠，退有其謫。,GJTS-XXD,古今圖書集成·學行典,62
隱逸,客有憐其貧者來訪，欲以金饋。知其必辭，乃置金於床，未曙而去。斯文追送不及寘道上，遙望拜謝而旋。其操行與永昌楊象山齊名。,GJTS-XXD,古今圖書集成·學行典,59
婚姻,是夜，翠芳將寢，環視室中奩具非己物，疑不能忍，乃問婿曰：「吾紫檀鏡臺安在？可令婢將來，為我卸裝也。」婿笑曰：「卿家未有此物，今從何處覓之？」翠芳曰：「賈郎何必相誑？」婿又笑曰：「吾真郎，非假郎也。」翠芳曰：「謂郎姓賈耳。」婿曰：「某姓謝。」翠芳聞言，大駭，乃大呼賊徒賣我。婿亦驚，不知所措。家人盡集，問故，翠芳啼不止。謝母怒叱曰：「家雖儒素，誰曾作賊？汝父母厭我貧薄，教汝作此伎倆耶，誰畏汝！」翠芳曰：「吾聞汝家本姓賈，今姓謝，何也？」母曰：「豈有臨婚而易姓者乎？然則汝家亦不姓吳乎？」翠芳悟曰：「我知之矣，汝婦自姓吳，我自姓王。吾來時，途次遇一新嫁娘，同避雪亭下，微聞旁人言此婦母家為吳氏，嫁於謝，殆汝家婦也。而吾乃賈氏之婦。雪甚寒極，兩家車從倉卒而行，其必兩誤而互易之矣。速使人覘於賈氏，當得其故。」,WIKI,清稗類鈔,352
婚姻,女自此獨處終身矣。舅姑語之曰：「吾子，非人類也，苦我新婦，幸善自愛。」次日，即割家貲巨萬與之，逾年，以兄弟之子一人為之嗣。而女甚賢達，上事舅姑，下撫嗣子，旁遇娣姒，皆無間言。舅姑益善之。因為子納貲得官，女遂受四品服。與夫異室而處者三十年，雖命婦，仍處子也。程氏子先卒，女又十數年乃卒。晚歲年齒既高，行輩又長，家中事悉稟命焉。女善料事，並能知人，事無巨細，經女處分，悉中竅卻。程氏子雖迷惘終身，然儀狀端整，肥白如瓠，中年以後，須髯甚美，望之若叢祠中所塑神像者然。且自程氏子之生也，其家日益饒衍，候時轉物，無不得利。程氏子死，稍稍衰矣。,WIKI,清稗類鈔,266
詞品,劉改之赴試，《別妾·天仙子》云：「別酒醺醺渾易醉，回過頭來三十里。馬兒不住去如飛，行一憩，牽一憩，斷送殺人山共水。是則是功名終可喜，不道恩情拋得未？梅村雪店灑旗斜，去也是，住也是，煩惱自家煩惱你。」曹東畝赴試步行，戲作《紅窗迥慰其足》云：「春闈期近也。望帝鄉迢迢，猶在天際。懊恨這一雙腳底，一日廝趕上五六十里。爭氣扶持我上轉。得官歸時，賞你穿對朝靴，安排你在轎兒裏。更選對宮樣鞋兒，夜睡間伴你。」東畝，名幽，字西士。,WIKI,宋稗類鈔,208
求師,三曰：神農師悉諸，黃帝師大撓，帝顓頊師伯夷父，帝嚳師伯招，帝堯師子州父，帝舜師許由，禹師大成贄，湯師小臣，文王、武王師呂望、周公旦，齊桓公師管夷吾，晉文公師咎犯、隨會，秦穆公師百里奚、公孫枝，楚莊王師孫叔敖、沈申巫，吳王闔閭師伍子胥、文之儀，越王句踐師范蠡、大夫種。此十聖人六賢者，未有不尊師者也。今尊不至於帝，智不至於聖，而欲無尊師，奚由至哉。此五帝之所以絕，三代之所以滅。且天生人也，而使其耳可以聞，不學，其聞不若聾；使其目可以見，不學，其見不若盲；使其口可以言，不學，其言不若爽；使其心可以知，不學，其知不若狂。故凡學，非能益也，達天性也。能全天之所生而勿敗之，是謂善學。子張，魯之鄙家也；顏涿聚，梁父之大盜也；學於孔子。段干木，晉國之大駔也，學於子夏。高何、縣子石，齊國之暴者也，指於鄉曲，學於子墨子。索盧參，東方之鉅狡也，學於禽滑釐。此六人者，刑戮死辱之人也，今非徒免於刑戮死辱也，由此為天下名士顯人，以終其壽，王公大人從而禮之，此得之於學也。,GJTS-XXD,古今圖書集成·學行典,427
刑法,君必有明法正義，若懸權衡以稱輕重，所以一群臣也。又曰：堯之治也。善明法察令而已，聖君任法而不任智，任數而不任說，黃帝之治天下，置法而不變，使民而安不安，樂其法也。又曰：昔七十九代之君，法制不一，號令不同，然而俱王天下，何也。必當國富而粟多也。,CTEXT,藝文類聚 ,121
孝弟,年十歲，同姊玉娥年十三，見母江氏病篤相向痛哭，既而憲謂姊曰：聞危病惟割股可救吾，與姊盍圖之遂，拈香告天剜肉和粥以進母，病遂脫，巡按以其事旌表雙，孝之門。,GJTS-XXD,古今圖書集成·學行典,76
言語,徐孺子年九歲，嘗月下戲。人語之曰：「若令月中無物，當極明邪？」徐曰：「不然，譬如人眼中有瞳子，無此必不明。」,CTEXT,世說新語 ,54
符命,蔡丞相持正為府界提舉日，有人夢至一官府，堂宇高邃，上有具冕服而坐者四人。旁有指謂之曰：「此宋朝宰相次第所坐也。」及仰視之，末乃持正也。既寤，了不解。至公有新州之命，始悟過嶺宰相，盧寇下至公為四也。,WIKI,宋稗類鈔,98
雅量,謝安南免吏部尚書還東，謝太傅赴桓公司馬出西，相遇破岡。既當遠別，遂停三日共語。太傅欲慰其失官，安南輒引以它端。雖信宿中塗，竟不言及此事。太傅深恨在心未盡，謂同舟曰：「謝奉故是奇士。」戴公從東出，謝太傅往看之。謝本輕戴，見但與論琴書。戴既無吝色，而談琴書愈妙。謝悠然知其量。,CTEXT,世說新語 ,136
孝弟,蔣可實，以母疾割左右股二次。及母歿，痛哭未已，父隨疾，復割腿，薨絕半晌乃甦，恍有神助。今削髮於蛟橋山菴，二子養之不問家事。朱定炯，岷宗室，性純篤。幼值母霍氏病劇，延醫無效，籲天割股進食即愈。,GJTS-XXD,古今圖書集成·學行典,95
孝弟,父伯仁為諸生，有文名，積脩脯數百金，病數載卒。醫藥殯殮之費獨為經紀，不肯用公物。親友叩之故，泣應曰：二弟一妹皆幼，留為婚嫁資，兼作他日生計。不則遺母憂，將無窮。後二弟費父遺金殆盡，無一間言，惟慰勞而已。及二弟連妹歿。方病篤，時泣禱神願減己算以益其年。卜地葬祖父母，弗以委諸父。年六十九有微疾，來問疾者聞其室中甚香，以端坐而卒，踰時口中尚出香氣不絕。母孫疾，兩刲股以進。父為亂兵所執，請以身代，遂並及於難。,GJTS-XXD,古今圖書集成·學行典,202
孝弟,五歲喪父，元末偽相周安據永新天兵下邑，德明同母劉氏隨軍入袁州，指揮韋富、家富調守遼東，德明從行，遂失母所在。旦夕號慟，富憐之，乃資遣俾還袁州，袁人無識者，歸永新，問知母依親調鳳陽，比至所親，又調護衛北平，乃復徒步追求之，竟得焉。母子不相見三十年，德明迄全其養。劉年八十五乃卒。,GJTS-XXD,古今圖書集成·學行典,138
執務,丞相曰：「先王之道，軼久而難復，賢良、文學之言，深遠而難行。夫稱上聖之高行，道至德之美言，非當世之所能及也。願聞方今之急務，可復行於政：使百姓咸足於衣食，無乏困之憂；風雨時，五穀熟，螟螣不生；天下安樂，盜賊不起；流人還歸，各反其田里；吏皆廉正，敬以奉職，元元各得其理也。」,CTEXT,鹽鐵論 ,136
隱逸,邢量邢參沈誠按《明外史‧隱逸傳》：邢量，字用理，長洲人。隱居葑門以卜筮自給，日作一二卦即閉肆，不與人接。,GJTS-XXD,古今圖書集成·學行典,52
曠達,每良辰美景，或雪朝月夕好事者，相遇必為之先拂酒，罍次開詩，篋詩酒，既酣，乃自援琴操，宮聲弄《秋思》一遍。若興發命家僮調法部，絲竹合奏，霓裳羽衣一曲。若歡甚，又命小妓歌楊柳枝新詞十數章。放情自娛，酩酊而後已，往往乘興履及鄰杖於鄉。騎遊都邑，肩輿適野輿中置一琴，一枕。陶謝詩書數卷，轝竿左右，懸雙酒壺，尋水望山，率情便去，抱琴引酌，興盡而返，如此凡十年。其間賦詩約千餘篇，歲釀酒約數百斛。而十年前後賦釀者，不與焉，妻孥弟姪慮其過也，或譏之不應，至再至三。乃曰：凡人之性，鮮得中必有所偏好。吾非中者也，設不幸。吾好利而貨殖焉，以至於多藏。潤屋賈禍危身奈，吾何設不幸。吾好博奕一擲，數萬傾財破產。以至於妻子凍餒奈吾，何設不幸。吾好藥損衣，削食鍊鉛，燒汞以至於無所成，有所誤奈吾，何今吾幸不好。彼而自適,GJTS-XXD,古今圖書集成·學行典,346
孝友,茶陵有尹六生者，掖母挾子趨高岡，水及膝，遽棄三歲子，而負母以奔。會州人李青在岡上見之曰：「孝子也。」躍水救之，子亦免。,WIKI,清稗類鈔,59
智行,穰禍於忽杪，求福於未萌，見變事則達其機，得經事則循其常；巧言不能推，令色不能移；動作可觀，則出辭為師表，比諸志行之士，不亦謬乎！」,CTEXT,中論 ,65
謙謹,富陽董文恭公誥在都時，有富陽驛丞某得選出都，忽投刺求見。時文恭方讌客，公服降階出迎。驛丞鞠躬曰：「某獲官珂里，趨叩請訓。」文恭曰：「是何言與？老夫離鄉日久，將來父臺遇老夫戚友，稍有過犯，萬勿因老夫故而稍假辭色，隨時訓誨，此即老夫所切望也。」,WIKI,清稗類鈔,120
智,飛遣使招諭。賊黨黃佐曰：岳節使號令如山，若與之敵，萬無生理，不如往降。節使誠信，必善遇我。飛表授佐武義大夫，單騎按其部。《元史‧賽典赤傳》：賽典赤分鎮四川。宋將昝萬壽擁彊兵守嘉定，與賽典赤軍對壘，一以誠意待之不為侵掠，萬壽心服。未幾，賽典赤召還。萬壽請置酒為好，左右皆難之，賽典赤竟往不疑。酒至，左右復言未可飲，賽典赤笑曰：若等何見之小耶。昝將軍能毒我，其能盡毒我朝之人乎。萬壽嘆服。《翦勝野聞》：太祖嘗下詔免江南諸郡稅，秋復稅之，右正言周衡進曰：陛下有詔巳蠲秋稅，天下幸甚。今復徵之，是示天下以不信也。上曰：然。未幾，衡告歸省假。衡，無錫人，去京畿甚近與。上刻六日，復朝參衡七日失期。上怒曰：朕不信于天下，汝不信于天子。遂命棄市。信部雜錄《關尹子‧三極篇》：知言無我，故守之以信。《六匕篇》：好信者，多夢山岳原野。《呂氏春秋‧序意篇》：天曰順，順維生；地曰固，固維寧；人曰信，信維聽。,GJTS-XXD,古今圖書集成·學行典,393
孝弟,是時朝廷政事多委東宮，不害與舍人庾肩吾直日奏事，梁武帝嘗謂肩吾曰：卿是文學之士，吏事非卿所長，何不使殷不害來邪。其見知如此。簡文又以不害善事親，賜其母蔡氏錦裙襦、氈席被褥，單複畢備。七年，除東宮步兵校尉。太清初，遷平北府諮議參軍，舍人如故。侯景之亂，不害從簡文入臺。及臺城陷，簡文在中書省，景帶甲將兵入朝陛見，過謁簡文。景兵士皆羌、胡雜種，衝突左右，甚不遜，侍衛者莫不驚恐辟易，唯不害與中庶子徐摛侍側不動。及簡文為景所幽，遣人請不害與居處，景許之，不害供侍益謹。簡文夜夢吞一塊土，意甚不悅，以告不害，不害曰：昔晉文公出奔，野人遺之塊，卒反晉國，陛下此夢，事符是乎。簡文曰：若天有徵，冀斯言不妄。梁元帝立，以不害為中書郎，兼廷尉卿，因將家屬西上。江陵之陷也，不害先於別所督戰，失母所在。於時甚寒，冰雪交下，老弱凍死者填滿溝。,GJTS-XXD,古今圖書集成·學行典,361
孝弟,崇禎庚辰歲大饑，從父王庫就食曹縣，中道遇賊奪其資，父子各奔。及歸，不見其父，棄命詣賊營，尋之數十次，獲一履。攜歸，立小祠奉履於其內，朝夕哭拜，終日籲禱求得骨，後至賊所，滴血認骨二塊，捧歸葬之，終其身如癡如顛。邑令王旌其門曰孝聲籲天。,GJTS-XXD,古今圖書集成·學行典,116
篤行,年十五，詣太學，師事鄮令東海申君。申君卒，送喪到東海，道當經其家。父母以封當還，豫為娶妻。封暫過拜親，不宿而去。還京師卒業。時同學石敬平溫病卒，封養視殯斂，以所齎糧市小棺，送喪到家。更斂，見敬平行時書物皆在棺中，乃大異之。封後遇賊，財物悉被略奪，唯餘縑七疋，賊不知處，封乃追以與之，曰：知諸君乏，故送相遺。賊驚曰：此賢人也。盡還其器物。後舉孝廉，光祿主事，遭伯父喪去官。詔書求賢良方正直言之士，有至行能消災伏異者，公卿郡守各舉一人。郡及大司農俱舉封。公車徵，陛見，對策第一，擢拜議郎。遷西華令。時汝、潁有蝗災，獨不入西華界。時督郵行縣，蝗忽大至，督郵其日即去，蝗亦頓除，一境奇之。其年大旱，封禱請無獲，乃積薪坐其上以自焚。火起而大雨暴至，於是遠近嘆服。遷中山相。時諸縣囚四百餘人，辭狀已定，當行刑。封哀之，皆遣歸家，與剋期日，皆無違者。詔書策美焉。永元十二年，徵拜太常，卒官。,GJTS-XXD,古今圖書集成·學行典,388
鑒誡,魏武侯浮西河，中流。謂吳起曰：美哉河山之固，此魏國之寶也。對曰：在德不在險，昔夏桀之君，左河濟，右太華，伊●在其南，羊腸在其北，不循仁政，湯放之。武侯曰：善。又曰：有身貴而驕人者，民去之，位高而擅權者，君惡之，祿厚而不知足者，患處之。,CTEXT,藝文類聚 ,117
尤悔,謝太傅於東船行，小人引船，或遲或速，或停或待，又放船從橫，撞人觸岸。公初不呵譴。人謂公常無嗔喜。曾送兄征西葬還，日莫雨駛，小人皆醉，不可處分。公乃於車中，手取車柱撞馭人，聲色甚厲。夫以水性沈柔，入隘奔激。方之人情，固知迫隘之地，無得保其夷粹。簡文見田稻不識，問是何草？左右荅是稻。簡文還，三日不出，云：「寧有賴其末，而不識其本？」,CTEXT,世說新語 ,165
技勇,青海產良馬，頭人所乘，尤極上選。最良者之速率日可行千里，性質幹仗毛色筋力足程數者，無一不全，珍愛倍至，千金不易。富者鞍韉鞭鐙以赤金縷之，次則以銀。,WIKI,清稗類鈔,73
錯幣,古者，市朝而無刁幣，各以其所有易所無，抱布貿絲而已。後世即有龜貝金錢，交施之也。幣數變而民滋偽。夫救偽以質，防失以禮。湯、文繼衰，革法易化，而殷、周道興。漢初乘弊，而不改易，畜利變幣，欲以反本，是猶以煎止燔，以火止沸也。上好禮則民闇飾，上好貨則下死利也。,CTEXT,鹽鐵論 ,127
孝弟,孔旼，孔子四十六代孫。葬其父，廬墓三年，臥空棺中，日食米一，壁間生紫芝數十。本州以孝義聞，特賜旌表。,GJTS-XXD,古今圖書集成·學行典,50
隱逸,然後監番、棸、蹶、楀之盛以保安外戚，考《棠棣》、《角弓》之義以親睦九族，興墜典，拔滯淹，遠夸毗，來忠讜。凡所建置，必與大臣共議以廣其善，號令福則專制之。如此，則天下之人思見太平可拱而俟也。疏奏不報。喟然曰：吾不可仕矣。遂致仕，以太子中允歸，時年未四十。自強於學，不易其志，日與交友為經史琴酒之樂，退居十五年而終。司馬光曰：吾聞志不行，顧祿位如錙銖；道不同，視富貴如土芥。今於之邵見之矣。范鎮亦曰：之邵位下而言高，學富而行篤，少我二十一歲而先我掛冠，使吾慊然。其為兩賢所推尚如此。,GJTS-XXD,古今圖書集成·學行典,239
師友,光緒中葉，浙江京官有三人，皆以廣交遊名於時：一，仁和徐花農侍郎琪；一，海鹽朱桂卿講學福詵；一，秀水沈淇泉編修衛。自在京之王公百官外，各省入都之官吏士子無不相與往還。有葛雲垣者，嘗過其邸寓，謂輿人僕從填咽戶外，途為之塞，若權門焉。,WIKI,清稗類鈔,114
孝弟,會大雪，父怒其母，為請不得，跪寢門外。及旦啟戶，見寶猶踧踖雪中，遂感悟怒平。年四十侍親側，猶躬上食定省。及外艱，哀號成疾不起，屬其子曰：衰絰死當以衰絰斂。,GJTS-XXD,古今圖書集成·學行典,77
師友,富平宋釋之嘗客靖逆侯將軍張勇幕，勇平定三藩，多出釋之策。一日，語勇曰：「予平生少知己。」勇曰：「如予者，不足為知己耶？」釋之曰：「予與將軍一言偶合，非知己也。所稱知己者，獨石哈生而已。」及歸西安，每訪哈生於其家，必攜酒自後戶入。既相見，偕至僻地趺坐，而飲酒劇談，談罷大笑，笑罷復大哭，興盡，棄其飲器而散。又嘗於將軍幕中大會賓客，設席虛左，或問之，曰：「此待吾友人石哈生也。」俄而哈生草冠草履，披褐衣，昂然而入，揖眾，直踞其席。釋之旁侍，執壺傾酒甚恭。哈生亦不少遜，持盃豪飲，旁若無人。眾大驚駭，卒莫測其為何許人。釋之，一作石芝。哈生，一作哈興。,WIKI,清稗類鈔,272
孝弟,別駕之功。舉秀才，除溫令，累遷大司農。高貴鄉公即位，與定策功，封關內侯，拜光祿勳，轉司隸校尉。從討毋丘儉，增邑四百戶，遷太常，封萬歲亭侯。天子幸太學，命祥為三老。祥南面几杖，以師道自居。天子北面乞言，祥陳明王聖帝君臣政化之要以訓之，聞者莫不砥礪。及高貴鄉公之弒也，朝臣舉哀，祥號哭曰老臣無狀，涕淚交流，眾有愧色。頃之，拜司空，轉太尉，加侍中。五等建，封睢陵侯，邑一千六百戶。及武帝為晉王，祥與荀顗往謁。顗謂祥曰：相王尊重，何侯既已盡敬，今便當拜也。祥曰：相國誠為尊貴，然是魏之宰相。吾等魏之三公，公王相去，一階而已，班例大同，安有天子三司而輒拜人者。損魏朝之望，虧晉王之德，君子愛人以禮，吾不為也。及入,GJTS-XXD,古今圖書集成·學行典,301
主敬,明宋濂吏部員外郎，翟君大年謂余曰：大年頃詿於吏議繼蒙有宥預有祿，食列於英俊之後追，思舊愆未嘗不惕然惴慄，因以持敬名所居，齋庶或善其後也請為銘以自勵焉。坦途不戒驥，或蹶羊腸畏惴駑可越，靈臺孔微役萬物物來不制，昏以逸持之以敬志。斯一古之明訓作自哲曰：人敬勝怠則吉心不持，敬中蕩潏四體不敬，形縮瑟不敬，而言支以怵行而不敬，遭憤跌矧茲有職紛轇轇上有嚴臨。下群列苟或不敬，眾爾咥鬼神遼哉衕恍惚語之無聞，罔由詰敬以格之，迅如馹況均為人視聽。徹事之以敬寧弗悅告爾持敬，久愈晰德樹名彰抵崇秩。,GJTS-XXD,古今圖書集成·學行典,238
似類,似類之事，人主之所以失誅，而大臣之所以成私也。是以門人捐水而夷射誅，濟陽自矯而二人罪，司馬喜殺爰騫而季辛誅，鄭袖言惡臭而新人劓，費無忌教郤宛而令尹誅，陳需殺張壽而犀首走。故燒芻廥而中山罪，殺老儒而濟陽賞也。,CTEXT,韓非子 ,103
謙讓,廢上，非義也；殺民，非仁也；人犯其難，我享其利，非廉也。吾聞之曰：非其義者，不受其祿；無道之世，不踐其土。況尊我乎。吾不忍久見也。乃負石而自沈於廬水。昔周之興，有士二人處於孤竹，曰伯夷、叔齊。二人相謂曰：吾聞西方有人，似有道者，試往觀之。至於岐陽，武王聞之，使叔旦往見之。與之盟曰：加富二等，就官一列。血牲而埋之。二人相視而笑，曰：嘻，異哉。此非吾所謂道也。昔者神農之有天下也，時祀盡敬而不祈喜；其於人也，忠信盡治而無求焉。樂與政為政，樂與治為治。不以人之壞自成也，不以人之卑自高也，不以遭時自利也。今周見殷之亂而遽為政，上謀而下行貨，阻兵而保威，割牲而盟以為信，揚行以說眾，殺伐以要利。是推亂以易暴也。吾聞古之士，遭治世不避其任，遇亂世不為苟存。今天下闇，周德衰，其並乎周以塗吾身也，不如避之，以潔吾行。二子北至於首陽之山，遂餓而死焉。若伯夷、叔齊者，其於富貴也，苟可得已，則必不賴。高節戾行，獨樂其志，不事於世。此二士之節也。,GJTS-XXD,古今圖書集成·學行典,415
學問,安排布置須是見於施設以安排布置為非自得，如何曰安排布置非是見於設施，謂此心此理未到純熟兩忘地位，必有營度計慮之勞，逆施偷作之病，纔到自得處則心便是口理，便是心心與理忘。口與心忘，處處安行自在，默識心通不用安排布置也。記問之學雖博而有限，義理之學至約而無窮。鶴山魏氏曰：氣質之稟，自非生知上知。寧能無偏學則所以矯其偏，而復於正也。然今之學者有二繇博以致約則斂華而就實，故志為之主愈斂則愈實，愈久則愈明。或者唯博之趨，若可以譁世取榮。然氣為之主，氣衰則志索，於是有始銳而終惰始明，而終闇者矣。雙峰饒氏曰：為學之方其大略有四。一曰立志，二曰居敬，三曰窮理，四曰反身。若夫趨向卑陋而此志之不立，持養疏略而此心之不存，講學之功不加而所知者，昏蔽反身之誠不篤而所行者，悖戾將見人欲愈熾，天理愈微本心一亡，亦將何所不至哉。人之為學莫先於立志，立志之初當先於分別古今人品之高下，孰為可尊，可慕而可法，孰為可賤，可惡而可戒。此入德之先務也。此志既立，然後講學以明之力行，以充之則德之進也。其不可禦矣。,GJTS-XXD,古今圖書集成·學行典,441
孝友,某歲秋，伊洛大溢，水破外堤灌城，洶洶有聲，民皆避水於魁星樓，張大觀者，亦奉母登焉。水撼急，樓傾，眾皆溺，大觀左手為樓石柱所觸，腕折，不斷如縷，血漂波赤，不顧，入奔濤求母。孫號救，大觀叱之去。望見母髻露水中，得之，負出水。有老樹橫偃衢口，大觀曳其斷手，獨以右手舉母，騎樹枝上，復泅而覓食以食母。母撫其斷手而泣，佯慰曰：「兒手雖折，幸不創，母自愛，毋憂。」水退，負母歸家，猶屏當衣食，是夜創重，竟死。,WIKI,清稗類鈔,198
學問,精於道。斯謂之精專於奕，而不專於道，其專溺也。精於文詞而不精於道，其精僻也，夫道廣矣，大矣。文詞技能於是乎。出而以文詞技能為者，去道遠矣。是故非專則不能以精，非精則不能以明。非明則不能以誠。故曰：惟精，惟一精，精也。一專也精則明矣，明則誠矣。是故明精之為也，誠一之基也,GJTS-XXD,古今圖書集成·學行典,134
詼諧,丁晉公在秘閣日，凝寒近火，嘗以鐵箸於灰燼間書畫。同舍伺公暫起，燒箸使熱。公至，為箸所熨，曰：「昨宵通曉不寐，為四鄰弦管喧呼所聒。」同舍曰：「是必嫁娶之家也。」公曰：「非也。是時平歲稔，小人輩共樂其父母祖先耳。」,WIKI,宋稗類鈔,105
雅量,世祖初定鼎時，兵戈四起，人皆裹糧避山谷間。徐竹逸與弟竹虛獨守敝廬，晝則力田，夜不廢讀，儼如太平之世。其避兵他處者，率多受警歸，竹逸語弟曰：「吉凶悔吝生乎動，於今益信。」,WIKI,清稗類鈔,84
辯土,凡禾之患，不俱生而俱死。是以先生者美米，後生者為秕。是故其耨也，長其兄而去其弟。樹肥無使扶疏，樹墝不欲專生而族居。肥而扶疏則多秕，墝而專居則多死。不知稼者：其耨也去其兄而養其弟，不收其粟而收其秕，上下不安，則禾多死，厚土則孽不通，薄土則蕃轓而不發。壚埴冥色，剛土柔種，免耕殺匿，使農事得。,CTEXT,呂氏春秋 ,144
鑒識,元祐初政，司馬光居政府。凡王安石、呂惠卿所建新法，劃革略盡。至罷雇役復差役，人情未協。范純仁謂光曰：“治道去其太甚可也。差役一事，尤當熟講而緩行。不然，滋為民病。願公虛心以延眾論，不必謀自己出；謀自己出，則諂諛得乘間迎合矣。設議或難回，則可先行之一路，以觀其究竟。”光不從，持之益堅。純仁曰：“是使人不得言耳。若欲媚公以為容悅，何如少年合安石以速富貴哉？”純仁素與光同志，及臨事規正如此。後紹述之興，果借此為詞。,WIKI,宋稗類鈔,206
孝弟,母逝而廬墓者，三年足不入私室。時值兒女子染痘，報之歸，亦不入戶，惟隔垣呼而問之即旋。墓所止有一犬隨之卒之。後知州以禮祭其墓，額其門曰孝子蕭華之門。,GJTS-XXD,古今圖書集成·學行典,73
忠恕,程子說：維天之命，於穆不已，忠也，便是實理流行；乾道變化，各正性命，恕也，便是實理及物。守約問：恁地說，又與夫子之道，忠恕而已矣之忠恕相似。曰：只是一箇忠恕，豈有二分。聖人與常人忠恕也不甚相遠。又曰：盡己，不是說盡我身之實理，自盡便是實理。若有些子未盡處，便是不實。如欲為孝，雖有七分孝，只中閒有三分未盡，固是不實。雖有九分孝，只略略有一分未盡，亦是不實。主於內為忠，見於外為恕，忠是無一毫自欺處，恕是稱物平施處。說忠恕先生以手向自己是忠，卻翻此手向外是恕，忠只是一箇，忠做出百千萬箇恕來。中心為忠，如心為恕。此語見《周禮疏》。問如心為恕，曰：如比也，比自家心推將去仁之與，恕只爭些子自然底是仁，比而推之便是恕。劉問忠恕曰：忠即是實理，忠則一理，恕則萬殊，如維天之命於穆不已，亦只以這實理流行發生萬物，牛得之而為牛，馬得之而為馬，草木得之而為草木。,GJTS-XXD,古今圖書集成·學行典,374
放誕,石曼卿通判海州，劉潛來訪之，曼卿與劇飲。中夜酒欲竭，顧船中有醋斗餘，乃傾入酒中並飲之。至明日，酒醋俱盡。每與客痛飲，露發跣足，著械而坐，謂之囚飲；飲於木杪，謂之巢飲；以槁束之，引首出飲，復就束，謂之鱉飲。其狂縱大率如此。又夜不燒燭，謂之鬼飲，輓歌哭泣而飲，謂之了飲；飲一杯，復登樹下再飲，謂之鶴飲。仁宗愛其才，嘗對輔臣言：「欲其戒飲攝生。」聞之因不飲，遂成疾而卒。,WIKI,宋稗類鈔,182
技勇,荊谿周保緒教授濟，嘉慶乙丑進士，為淮安府教授。少工詞章，與張翰風、李申耆善。又習易筋經、卷簾諸術，拳勇技擊一時無兩。初客寶山縣署，縣令鉅野田鈞敬禮之為上客。田丁憂，以交代未清，羈蘇州，時李文成之亂連及山東，田念母柩未葬，慮燬於賊，北望號泣。周慨然，與武舉任子田往視，兩人單馬持矛出入賊藪，凡刺殺百數十人，葬田母畢，復並騎反，歷十八日以報田，田泣拜之。,WIKI,清稗類鈔,175
讀書,必待觀史未有史書，以前人以何為，據蓋孔子不存史而作春秋，春秋所以正史之得失也，今人自是不留意六經，故就史求道理，是以學愈博，而道愈遠。若經術明自無工夫及之，使有工夫及之，則取次提起一事，便須斷遣處置得行，何患不能識別。魯齋許氏曰：講究經旨，須是且將正本，反復誦讀，求聖人立言，指意務於經內，自有所得。若反復讀誦，至於二三十遍以至五六十遍，求其意義，不得然後以古註證之。古註訓釋不明，未可通曉。方攷諸家解義擇其當者，取一家之說，以為定論。不可汎汎，莫知所適從也。誦經習史，須是專志屏棄外物，非有父母師長之命，不得因他而輟。程子曰：凡解文字，但易其心自見理，理只是義理，甚分明。如一條平坦底道路。且如隨卦言，君子向晦入宴息，解者多作遵養，時晦之晦或問作甚晦字。曰：此只是隨時之大者，向晦則宴息也，更別無甚義。或曰：聖人之言，恐不可以淺近。看他曰：聖人之言，自有近處，自有深處，如近處怎生彊要，鑿教深遠得。漢儒之談經也，以三萬餘言，明堯典二字。可謂知要乎，惟毛公董相有儒者，氣象東京，士人尚名節，加之以明禮義，則皆賢人之德業矣。,GJTS-XXD,古今圖書集成·學行典,461
聖門諸賢,曰：夫子步，亦步也；夫子言，亦言也；夫子趨，亦趨也，夫子辯，亦辯也；夫子馳，亦馳也，夫子言道，回亦言道也；及奔逸絕塵而回瞠若乎後者，夫子不言而信，不比而周，無器而民蹈乎前，而不知所以然而已矣。仲尼曰：惡。可不察與；夫哀莫大於心死，而人死亦次之。日出東方而入於西極，萬物莫不比方，有目有趾者，待是而後成功。是出則存，是入則亡。萬物亦然，有待也而死，有待也而生。吾一受其成形，而不化以待盡。效物而動，日夜無隙，而不知其所終；薰然其成形，知命不能規乎其前。丘以是日徂。吾終身與汝交一臂而失之，可不哀與。汝殆著乎吾所以著也。彼已盡矣，而汝求之以為有，是求馬於唐肆也。吾服汝也甚忘，汝服吾也亦甚忘。雖然，汝奚患焉。雖忘乎故吾,GJTS-XXD,古今圖書集成·學行典,307
性,固是纔有知識，便有性。有性便有情；無性安得有情。又問喜怒出於外。曰：非出於外，感於外而發於中也。問性之有喜怒，猶水之有波否，曰：然湛，然平靜如鏡者水之性也。及遇沙石或地勢不平，便有湍激或風行其上。便為波濤。洶洶此豈水之性也哉。人性中只有四端，又豈有許多不善底事，然無水安得波浪。無性安得情也。問明道行狀云盡性至命必本於孝。弟不識孝，弟何以能盡性至命也。曰後人便將性命別作一般事說了。性命，孝弟只是一統底事。就孝弟中便可盡性至命至如灑埽應對與盡性至命亦是一統底事，無有本末，無有精粗。卻被後來言人性命者，別作一般高遠。說故舉孝弟是於人，切近者言之，然今非無孝弟之人而不能盡性，至命者由之而不知也。聞見之知非德性之知,GJTS-XXD,古今圖書集成·學行典,306
聖門諸賢,《曾子‧制言下篇》：曾子曰：天下有道，則君子訴然以交同；天下無道，則衡言不革；諸侯不聽，則不干其土；聽而不賢，則不踐其朝；是以君子不犯禁而入入境，及郊問禁請命，不通患而出危色，則秉德之士不諂矣。故君子不諂富貴以為己說，不乘貧賤以居己尊。凡行不義，則吾不事；不仁，則吾不長。奉相仁義，則吾與之聚群；嚮爾寇盜，則吾與慮。國有道，則若入焉；國無道，則若出焉，如此之謂義。夫有世，義者哉，曰仁者殆，恭者不入，慎者不見使，正直者則邇於刑，弗違則殆於罪；是故君子錯在高山之上，深澤之汙，聚橡栗藜藿而食之，生耕稼以老十室之邑；是故昔者禹見耕者五耦而武，過十室之邑則下，為秉德之士存焉。《曾子‧疾病篇》：曾子疾病，曾元抑首，曾華抱足。曾子曰：微乎。吾無夫顏氏之言，吾何以語汝哉。然而君子之務，盡有之矣；夫華繁而寔寡者天也，言多而行寡者人也；鷹以山為卑，而層巢其上，魚、鱉、黿、鼉以淵為淺，而穴其中，卒其所以得之者，餌也；是故君子苟無以利害義，則辱何由至哉。,GJTS-XXD,古今圖書集成·學行典,420
心意,凡學，官先事，士先志。劉氏曰：官是已仕者，士是未仕者，謂已仕而為學，則先其職事之所急，未仕而為學，則未得見諸行事。故先其志之所向也。身可危也。而志不可奪也。雖危，起居竟信其志。危起居，謂因事中傷之也。信其志，謂志不可奪也。或問厲志，曰：若殷高宗能葺其德，藥瞑眩以瘳疾，衛武箴戒於朝，勾踐懸膽於坐，厲矣哉。,GJTS-XXD,古今圖書集成·學行典,152
簡傲,嵇康與呂安善，每一相思，千里命駕。安後來，值康不在，喜出戶延之，不入。題門上作「鳳」字而去。喜不覺，猶以為欣，故作。「鳳」字，凡鳥也。,CTEXT,世說新語 ,67
性,而獨以不與惡對為歎美之辭，則其失遠矣。孟子說性善，是就用處發明人性之善；程子謂乃極本窮原之性，卻就用處發明本理。問：橫渠言物所不能無感謂性，此語如何。曰：有此性，自是因物有感。見於君臣父子日用事物當然處，皆感也，所謂感而遂通是也。此句對了天所不能自已謂命。蓋此理自無息止時，晝夜寒暑。無一時停，故逝者如斯，而程子謂與道為體。這道理，今古晝夜無須臾息，故曰不能已。又舉邵子性者道之形體處，曰：道雖無所不在，然如何地去尋討他。只是回頭來看，都在自家性分之內。自家有這仁義禮智，便知得他也有仁義禮智，千人萬人，一切萬物，無不是這道理。推而廣之，亦無不是這道理。他說道之形體，便說得好。,GJTS-XXD,古今圖書集成·學行典,289
婚姻,黎女多外出野合，其父母亦不禁。至刺面為婦，則終身無二。其俗以既婚則不容有私，有則群黎立殺之，故不敢犯。婦喪夫，謂之鬼婆，無敢娶之者。,WIKI,清稗類鈔,66
仁智,於是為大會，與諸大夫飲。既飲，而問妻曰：「何若？」對曰：「諸大夫莫子若也，然而民之不能戴其上久矣，難必及子。子之性固不可易也，且國家多貳，其危可立待也。子何不預結賢大夫，以託州犁焉。」伯宗曰：「諾。」乃得畢羊而交之。,CTEXT,列女傳 ,108
言語,居喪不言樂，祭事不言凶，公庭不言婦女。喪，凶事也，不言樂祭，吉事也，不言凶，公，私之事不可相干，私事不可言於公庭，故公庭不言婦女。又在官言官，在府言府，在庫言庫，在朝言朝。隨其所在而謀議之。朝言不及犬馬。犬馬微賤，不當言之於朝。又在朝言禮，問禮對以禮。朝廷之上，凡所當言者，皆禮也，一問一對必稽於禮，孔子在宗廟，朝廷便便言，唯謹爾盡此道也。其言吶吶然如不出諸其口。吶吶聲低而語緩也，如不出其口，似不能言者。,GJTS-XXD,古今圖書集成·學行典,203
察傳,子夏之晉，過衛，有讀史記者曰：「晉師三豕涉河。」子夏曰：「非也，是己亥也。夫『己』與『三』相近，『豕』與『亥』相似。」至於晉而問之，則曰「晉師己亥涉河」也。辭多類非而是，多類是而非。是非之經，不可不分，此聖人之所慎也。然則何以慎？緣物之情及人之情以為所聞則得之矣。,CTEXT,呂氏春秋 ,132
篤行,旅京口，同舍有遺金五百兩，留還之。其人願分其半，不受。詳張太史以誠記中。嘗出橐中裝與兄積貯，不問出入。居嘗研精理學，欲希聖超凡，自以為字。以子康謠貴，制誥。有推產同氣，并其瘠而不居，還金，舍人當奇。窮而愈固，詔祀鄉賢。,GJTS-XXD,古今圖書集成·學行典,109
情感,肆之對門有小樓，一姝居焉。畢過其下，妹輒搴簾俛窺，彷彿艷絕。詗之，知為良家女之依母待聘者。試命媒媼通辭，其母言得簫押庚帖，事可諧。畢不得已，貨其產得六百金以購蕭，親持之，偕媒氏往。女母曰：「前言戲之耳。今竟如所請，足見郎情深矣。」即脫女腕白漢玉釧為答。擇期，以女歸畢，蕭媵焉。畢故有大婦，亦美而知樂，然色藝俱遜女。畢舊畜棗皮、漢鐧、金鐵蕉、白端湘妃竹四簫，皆精好，中律呂，然合之，不足當碧雲。爰築樓以居女，庋蕭其中，謂之二寶。,WIKI,清稗類鈔,213
述赦,先王議讞獄以制，原情論意，以救善人，非欲令兼縱惡逆以傷人也。是故《周官》差八議之辟，此先王所以整萬民而致時雍也。《易》故觀民設教，變通移時之義。今日捄世，莫乎此意。,CTEXT,潛夫論 ,82
篤行,嘉靖壬子舉于鄉，有隱行友人坐事逮捕，暮夜持數百金授之，云：勿還廷錦。封緘授婦。其後友人事雪，舉囊歸，封緘宛然。族兄鑰死，無適為後者，戚里欲立其子，力辭，割腴田百畝為食貧計，竟不受。任饒州司理，陞鎮江府通判，俱以廉能稱卒于家，子涵中領鄉薦。,GJTS-XXD,古今圖書集成·學行典,119
壅塞,亡國之主，不可以直言。不可以直言，則過無道聞，而善無自至矣。無自至則壅。秦繆公時，戎彊大，秦繆公遺之女樂二八與良宰焉。戎王大喜，以其故，數飲食，日夜不休。左右有言秦寇之至者，因扞弓而射之。秦寇果至，戎王醉而臥於樽下，卒生縛而擒之。未擒則不可知，已擒則又不知。雖善說者猶若此，何哉？,CTEXT,呂氏春秋 ,140
喪祭,國初出師，恆載關羽像以從，所向克捷。及入關，乃崇祀之，尊與孔子並，滿語稱之為關瑪法。瑪法者，祖之稱，蓋尊之至也。中壁所祀，一為朱果發祥之仙女，一為明萬曆媽媽。,WIKI,清稗類鈔,79
排調,袁羊嘗詣劉恢，恢在內眠未起。袁因作詩調之曰：「角枕粲文茵，錦衾爛長筵。」劉尚晉明帝女，主見詩，不平曰：「袁羊，古之遺狂！」,CTEXT,世說新語 ,61
任道,伊川序先生行實曰：先生資稟既異而充養有道，純粹如精金，溫潤如良玉，寬而有制，和而不流，忠誠貫于金石，孝悌通于神明，視其色則接物也。如陽春之溫，聽其言則入人也如時雨之，胸懷洞然，徹視無閒，測其蘊則浩乎若滄溟之無際，極其德美言蓋不足以形容，其行己內主于敬，而行之以恕見善，若出諸己，不欲弗施于人，居廣居而行大道，言有物而動有常，自十五六時聞汝南周茂叔論道，遂厭科舉之業，慨然有求道之志，未知其要，泛濫于諸家，出入于老釋者幾十年，反求諸六經而後得之，明于庶物，察于人倫，知盡性至命必本於孝悌，窮神知化由通於禮樂，辯異端似是之非，開百代未明之惑，秦漢而下未有臻斯理也，謂孟子沒而聖學不傳，以興起斯文為己任，其言曰：道之不明，異端害之也，昔之害近而易知，今之害深而難辯，昔之惑人也，乘其迷暗，今之入人也,GJTS-XXD,古今圖書集成·學行典,346
孝弟,至父母之年，輒嗚咽流涕。年十八，母張氏抱沈痾，法在難治，玉華寢食俱廢，凡江黃閒名醫無不繭足敦請延以治之，猶不愈。乃日夜焚黃素籲天願以身代。萬曆戊午六月九日玉華睡夢閒覺異香滿室，似有神明告語者，玉華心異之，起而調藥以進，沈痾頓起。學博周精，一縣令陳鏡清上其事於各憲，蒙賜匾額旌之，曰仁孝全親。萬曆間父病，嘗糞躬親湯藥，終夜不寢，閭里化之。,GJTS-XXD,古今圖書集成·學行典,168
隱逸,邑庠生天性超脫，不樂進取，常布帽深衣，如野人狀。家貧，以清苦自甘。歲凶釜可生塵，人餽之粟，力卻不受，曰：我粟自有餘，無煩子之餽。其人疑而窺之，則以野菜雜豆屑煮熟之，竟日一餐而已。好讀古史諸書，面有寒色而無戚容，見鄉人則張口大笑，平生不向人道一貧字。,GJTS-XXD,古今圖書集成·學行典,124
孝弟,入太學有聲，父朝諍為郴州，參軍以桂藩工獲譴，有司奉旨逮家屬，弟九齡已被逮，元齡時在遠方聞之，星馳詣獄曰：家有長子，是為家督，願以身代父備受酷刑，終無異詞。當事者憫之，為併白其父冤子雲蛟。任亶斐，年甫十餘歲，有土寇圍其家，索其父雨蛟，亶斐詭詞免其父，斐遂遇害，邑令王吉人旌曰：孝子。,GJTS-XXD,古今圖書集成·學行典,140
任道,其事遂止。臣嘗恨焉。伏惟皇帝陛下，神聖英武，數千百年已來未有倫比。即位之初，即不許度人為僧尼、道士，又不許別立寺觀。臣當時以為高祖之志，必行於陛下之手。今縱未能即行，豈可恣之轉令盛也。今聞陛下令群僧迎佛骨於鳳翔，御樓以觀，舁入大內，令諸寺遞迎供養。臣雖至愚，必知陛下不惑於佛，作此崇奉以祈福祥也。直以豐年之樂，徇人之心，為京都士庶設詭異之觀、戲玩之具耳。安有聖明若此而肯信此等事哉。然百姓愚冥，易惑難曉，苟見陛下如此，將謂真心信佛。皆云天子大聖，猶一心敬信；百姓微賤，於佛豈合惜身命。所以灼頂燔指，百十為群，解衣散錢，自朝至暮。轉相倣效，唯恐後時，老幼奔波，棄其生業。若不即加禁遏，更歷諸寺，必有斷臂臠身以為供養者。傷風敗俗，傳笑四方，非細事也。佛本外裔之人，與中國言語不通，衣服殊製。口不道先王之法言，身不服先王之法物，不知君臣之義、父子之情。,GJTS-XXD,古今圖書集成·學行典,373
篤行,景泰補天文生，累官靈臺郎。好義樂施，弟姪無婚娶，食粥之費者，撫之，乏牛馬者貺以助耕，指揮高端有事金陵，假百金未償，義致仕歸，見端恐恧，因焚其券。生童無資者，助以衣糧紙筆，年八十五卒。,GJTS-XXD,古今圖書集成·學行典,91
威儀,必有恥，則可教；聞過，則可賢。有恥，則能發憤而受教；聞過，則知所改而為賢。然不可教，則雖聞過而未必能改矣。以此見無恥之不幸為尢大也。朱子曰：兩句是一項事。知恥是由內心以生，聞過是得之於外。人須知恥，方能聞過而改，故恥為重。實勝，善也；名勝，恥也。故君子進德修業，孳孳不息，務實勝也。德業有未著，則恐恐然畏人知，遠恥也。,GJTS-XXD,古今圖書集成·學行典,159
奢汰,樓叔韶鏞初入太學，與同窗友厚善。休日，友謂叔韶：「寂寂不自聊，吾欲至一處求半日適。飲醇膳美，又有聲色之玩。但君性輕脫，或以利口敗吾事。能息聲，則可偕往。」樓敬諾。要約數四，乃相率出城。買小舟，沿葦行將十里，舍舟陟小坡，行道微高下。又二里得精舍。門徑絕卑小，而松竹花草楚楚然。友款於門，即有小童應客。主人繼出，乃少年僧。姿狀秀美，進趨安詳，殊有富貴家氣象。揖客曰：「久別甚思款接,WIKI,宋稗類鈔,188
狷介,吳穎芳，字西林，居仁和之臨江鄉，故自號臨江鄉人。其稱於釋氏，則曰樹虛。少而端重沈默，寡言笑，年十五而孤。一赴童子試，為隸所訶，曰：「是求榮而先辱也。」自是不復應試。劉文定公綸在朝時，每下直，即閉門卻軌，兀坐書室，無所往還。,WIKI,清稗類鈔,111
篤行,府學增生。學業宏深，搆文醇正，卒以數奇弗售而立心制行，大有過人。朋友鄉鄰稱貸者不下百數輩，或死不能償者，仍焚券而恤其孤。親戚宗族待餔者無慮十餘家。或貧不能娶者，復助婚以繼其後。督學以禮而屢獎。郡守立匾而表揚，稱之敦行之士，其允符輿論也與。,GJTS-XXD,古今圖書集成·學行典,119
三守,人主有三守。三守完則國安身榮，三守不完則國危身殆。何謂三守？人臣有議當途之失、用事之過、舉臣之情，人主不心藏而漏之近習能人，使人臣之欲有言者，不敢不下適近習能人之心而乃上以聞人主，然則端言直道之人不得見，而忠直日疏。愛人不獨利也，待譽而後利之；憎人不獨害也，待非而後害之；然則人主無威而重在左右矣。惡自治之勞憚，使群臣輻湊之變，因傳柄移藉，使殺生之機、奪予之要在大臣，如是者侵。此謂三守不完。三守不完則劫殺之徵也。,CTEXT,韓非子 ,207
篤行,富而好施，每歲饑，輒捐粟作糜粥以賑。或病死，則為義棺義塚以瘞之。鄉人有厚負其租者，其子鬻于市。廷澤聞之，遂焚其券。又嘗捐金為錢清石橋，凡九洞，工費甚鉅，往來至今賴之。其後四子禎礽、祚及其孫浩相繼舉進士，致通顯，人以為行義之報。祚尤長于文學，有《周氏集》為詞家所稱，卒祀學宮云。,GJTS-XXD,古今圖書集成·學行典,138
量力,父字叔矩遭母憂，既葬之後，饘粥不贍，叔矩謂其兄弟禮不言事，辯杖而起，今俱匍匐號咷，上闕奠酹下困餬口非孝道也。因將客於九江田種蓄牧多所收獲，以解債，負土成冢立祀三年。服闋二兄仕進。叔矩以自替於喪紀獨寢墳側服制如初，哀猶未歇。郡舉至孝拜中司勾章，長病去官博士，徵兄憂不行。司徒梁國盛允字子翩為議郎慕孟博之德，貪樹於有禮，謂孟博家公區區欲辟大臣，宜令邑人廉薦之，孟博厲聲曰：老夫年尊絕意世事，又海內清高當路非一退而告。人子翩欲德我，我不受也。子翩亦以恨遂不得辟。孟博病去受事而常幹宰相之職。謹按禮父為士子，為天子。武王建有周之號，諡大王。王季言王業肇於此矣。越裳重九譯獻白雉，周公薦陳祖廟曰：先人之德有天下尊歸於父。此人道之極前。漢詔曰：海內大亂兵革並起，朕被堅執銳自率士卒，犯危難平暴亂，偃兵息民,GJTS-XXD,古今圖書集成·學行典,346
孝友,林鐵崖持節駐珠海，其地故多颶風，風起，拔山飛樹．李嘗袒立中庭，仰天祝曰：「好將某吹送到泉郡開元寺，挂東西千丈二石塔上，然後呼僧絙引而下，得見吾父母，拊棺一慟，幸甚。」,WIKI,清稗類鈔,83
博識,宣和中，蔡居安攸提舉秘書省。夏日會館職於道山食瓜。居安令坐客征瓜事，各疏所憶。每一條食一片。坐客不敢盡言。居安所徵為優，欲畢。校書郎董彥遠連征數事，皆所未嘗聞。坐客咸歎服之。識者謂彥遠必不能安。後數日果補外。,WIKI,宋稗類鈔,104
隱逸,作五噫之歌曰：陟彼北邙兮，噫。顧覽帝京兮，噫。宮室崔嵬兮，噫。人之劬勞兮，噫。遼遼未央兮，噫。肅宗聞而非之，求鴻不得。乃易姓運期，名耀，字侯光，與妻子居齊之間。有頃，又去適吳。將行，作詩曰：遊舊邦兮遐征，將遙集兮東南。心惙怛兮傷悴，志菲菲兮升降。欲乘策兮縱邁，疾吾俗兮作讒。競舉枉兮措直，咸先佞兮唌唌。固靡慚兮獨建，冀異州兮尚賢。聊逍搖兮遨嬉，纘仲尼兮周流。儻云睹兮我悅，遂舍車兮即浮。過季札兮延陵，求魯連兮海隅。雖不察兮光貌，幸神靈兮與休。惟季春兮華阜，麥含含兮方秀。哀茂時兮逾邁，愍芳香兮日臭。悼吾心兮不獲,GJTS-XXD,古今圖書集成·學行典,255
具備,宓子賤治亶父，恐魯君之聽讒人，而令己不得行其術也。將辭而行，請近吏二人於魯君，與之俱至於亶父。邑吏皆朝，宓子賤令吏二人書。吏方將書，宓子賤從旁時掣搖其肘。吏書之不善，則宓子賤為之怒。吏甚患之，辭而請歸。宓子賤曰：「子之書甚不善，子勉歸矣。」二吏歸報於君，曰：「宓子不可為書。」君曰：「何故？」吏對曰：「宓子使臣書，而時掣搖臣之肘,CTEXT,呂氏春秋 ,164
任道,如何卻與人欲同體。今人全不去看。為學當勉，不可據見定。蓋道理無窮，人之思慮有限，若只守所得以為主，則其或墮于偏者，不復能自明。如五峰只就其上成就所學，亦只是忽而不詳細反覆也。明仲常畏五峰議論精確，五峰亦常不有其兄，常欲焚其論語解，并讀史管見。以今觀之，殊不然。如論語管見中雖有粗處，亦多明白。至五峰議論，反以好高之過，得一說便說，其實與這物事都不相干涉，便說得無著落。五峰辨疑孟子之說，周遮全不分曉。若是恁地分疏孟子，划地沈淪，不能得出世。明仲甚畏仁仲議論，明仲亦自信不及。蓋人不可不遇敵己之人。仁仲當時無有能當之者，故恣其言說出來。然今觀明仲說，較平正。南軒張氏曰：文定雖不及河南之門，然與楊游謝講其說，其自得之奧在于《春秋》被遇明時執經入侍，正大之論竦動當世，所以扶三綱，明大義，抑邪說，正人心，亦可謂有功于斯文矣。,GJTS-XXD,古今圖書集成·學行典,360
孝弟,庠生時，家甚貧，繼母馬氏遇之無道，百計承順。有女弟自馬出，馬曰：嫁吾女，必鬻其居。及母死，不忍食言，果鬻居稱貸以為妝奩助。父槃病篤，吐血一升，跪接而吞之，幾不自保。尋父歿，親刻木像，飲食必祭。曾他出，夢父有怒色，醒即歸視，有家僮簪其像，號泣治之，孝感如此。有司知其賢而周之穀二十斛，隨遇告乏者，即分其半與之。及其得第，痛父母之養不逮祿，遂終身自薄。其奉仕至陝西督學僉事。,GJTS-XXD,古今圖書集成·學行典,185
篤行,端謹忠厚，為社老人，晨行宅後，見青蛇蜿蜒地上，尾之，至一處，蛇入土中不盡者數寸，變而為錢，福白於官，掘之，得錢數百萬，官以數萬給之，福辭不受。為表其事，紀旌善亭。值歲饑，常煮粥以濟貧民，死無所歸者葬之，鄉人感其惠，後聰由國子生任上林錄事。子孫相繼登科。,GJTS-XXD,古今圖書集成·學行典,126
孝弟,柯潤，事繼母以孝聞。幼失恃遭亂，忘母棺埋所，朝夕哀號，有老人指其處而獲焉，亦人心不可泯處，以子元伯贈東陽知縣。,GJTS-XXD,古今圖書集成·學行典,55
復恩,留侯張良之大父開地相韓昭侯、宣惠王、襄哀王。父平相釐王、悼惠王。悼惠王二十三年平卒，二十歲秦滅韓，良年少未宦事韓。韓破，浪家童三百人，弟死不葬，良悉以家財求刺客刺秦王，為韓報仇，以大父、父，五世相韓故，遂學禮淮陽，東見滄海君，得力士為鐵椎，重百二十斤，秦皇帝東遊，良與客狙擊秦皇帝於博浪沙，誤中副車，秦皇帝大怒，大索天下，求購甚急，良更易姓名，深亡匿，後卒隨漢報秦。,CTEXT,說苑 ,183
心意,身安心樂，乃見天人。天之與人，相去不遠。不知者多，知之者鮮。身主於人，心主於天。心既不樂，身何由安。,GJTS-XXD,古今圖書集成·學行典,50
隱逸,通經有名創義齋以來，多士立為五規，曰修身謹行、立志抗節、潛心經術、留意世務、限日收功。既沒，皇甫泌諡之曰義成逸士。,GJTS-XXD,古今圖書集成·學行典,57
博約,古之學詩者，多識干鳥獸草木之名，其博物之謂乎。且品彙之眾，賦象各異，小大隱見變化紛紜，方輿廣厚靡所不載，或總括地志，或傳流人聞遠者隔越九州，曠絕千載，幽者埋沒泉壤，磨滅篆刻，不時而出，是為奇怪眩惑，眾視莫執，所疑苟非智頤萬殊，識洞群性，洽聞彊記，目擊道存，則何以遍閱名數，周察毫芒，別白臧否，如指諸掌謂之君子，不其然乎。,GJTS-XXD,古今圖書集成·學行典,160
隱逸,年九十六讀書談道，隱竹溪，業漁釣。孔知縣入溪深處，紹宗迎之，班荊而坐，抽琴鼓南風之操。賦詞十二首，歌而贈之，匾其門曰竹溪清隱。,GJTS-XXD,古今圖書集成·學行典,63
聖門諸賢,去墠為鬼大夫，立三廟，一昭一穆，與太祖之廟，三曰：皇考廟有一壇，考廟月祭，王考廟，皇考廟，為始祖廟享嘗，乃止。顯考無廟，有禱焉。為壇祭之，去壇為鬼適士二廟。,GJTS-XXD,古今圖書集成·學行典,78
品藻,王脩齡問王長史：「我家臨川，何如卿家宛陵？」長史未答，脩齡曰：「臨川譽貴。」長史曰：「宛陵未為不貴。」,CTEXT,世說新語 ,51
孝弟,徐鎔性孝友，七歲失恃，偕兄讀書塾中，每日白師共書，早歸侍奉。父嗜麴，醉則往往酒狂，鎔追隨扶持不離左右，父喪擗踊哀毀如成人禮，既長事兄嫂如事父母，後日兄嫂先後歿，喪葬如式。,GJTS-XXD,古今圖書集成·學行典,85
行旅,悠悠遠行客，去家千餘里，出亦無所之，入亦無所止，浮雲翳日光，悲風動地起。又曰：游魚潛淥水，翔鸞薄天飛，始出嚴霜結，今來白露稀。,CTEXT,藝文類聚 ,63
廉儉,黃土老爺者，滿人也，談者不言其名。光緒乙酉，選授湖南靖州吏目，家故貧乏，獨行至楚，不挈僮僕。至，將納部文於布政，乃徧謁臺司，上謁，謁者索錢，不與，遂不為通。久之，不得之官，資用乏絕，衣裝俱盡，流落廛市間為人擔荷黃土，日得錢數十以餬其口。一日，因所與傭值不足其數，齗齗與爭。時涂朗軒中丞宗瀛方為布政使，適出而見之，駐輿問故，其人以告，自稱卑職。涂疑其人有心疾，置不問，麾使去。又久之，益困，至代行夜者擊柝。有某官者，實主夜禁，聞柝聲而不見其人，使人呼之，則自棚中出。怒曰：「汝職行夜，乃高臥歟？」將笞之。其人呼曰：「不可，吾乃官也。」某官異其言，轉怒為笑,WIKI,清稗類鈔,276
學問,所諭日用工夫甚善，然必謂博學詳說非初學事，則大不然。古人之學固以致知格物為先，然其始也。必養之於小學，則亦灑掃應對，進退之節禮樂射御書數之，習而已是皆酬酢講究之事也。豈以此而害夫持養之功哉，必曰：有害則是判然，以動靜為兩物而居，敬窮理無相發之功矣。大抵聖賢開示後學，進學門庭先後次序極為明備。今皆舍之而自立一說以為至當，殊非淺陋之所聞也。又前書所諭正容謹節之功，比想，加力此本是小學事，然前此不曾做得工夫。今若更不補填終成欠闕，卻為大學之病也。但後書又不免有輕內重外之意，氣象殊不能平。愚意竊所未安，大抵此學以尊德性，求放心為本，而講於聖賢親切之訓，以開明之此為要切之務。若通古今考世變則亦隨力所至，推廣增益以為補助耳。不當以彼為重，而反輕，凝定收斂之實少，聖賢親切之訓也。若如此說，則是學問之道不在於己而在於書，不在於經而在於史，為子思《孟子》則孤陋狹劣而不足觀，必為司馬遷，班固，范曄陳壽之徒，然後可以造於高明正大簡易明白之域也。,GJTS-XXD,古今圖書集成·學行典,417
量力,宋有澄子者，亡其緇衣，順塗以求之，見婦人衣緇衣焉，援之而弗舍，曰：而以是償我矣。婦人曰：公雖亡緇衣，然此吾所自為者也。澄子曰：而弗如速以償我矣，我昔所亡者紡緇，今子之所衣者襌緇也，以襌緇而當我之紡緇也，而豈有所不得哉。子華子曰：夫利之惛心也，幸於得而已矣，忘其所以為質者矣，幸於得而忘其所以為質，夫何所憚而不為之哉，今世之人求其不為澄子者，或寡矣。,GJTS-XXD,古今圖書集成·學行典,174
遭際,沈睿達遼，文通弟也。長於歌詩，尤工翰墨。王荊公、曾文肅學其筆法。荊公得其清勁，而文肅傳其真楷。登科後遊京師，偶為人書裙帶詞，頗不典。流轉鬻於相藍內侍買得之，達於九禁，近幸嬪御服之，遂塵乙覽。裕陵初嗣位，勵精求治，一見不悅。會監察御史向子韶察訪兩浙，臨遣之際，上論之曰：「近日士大夫全無顧藉。有沈遼者，為娼優書淫冶之辭於裙帶，遂達朕聽。如此等人，豈可不治？」子韶抵浙中，適睿達為吳縣令。子韶希旨，以他罪劾奏。時荊公當國，為申解之。上復伸前說，竟不能釋疑。遂坐深文，削籍為民。合蔡肅敏事觀之，人之窮通，信在於天。雖君相亦不得而主矣。,WIKI,宋稗類鈔,264
隱逸,如壟生木，木有異心，如林鳴鳥，鳥有殊音，如江游魚，魚有浮沉，巖巖山高，湛湛水深，事跡易見，理相難尋。,CTEXT,藝文類聚 ,50
學問,晉虞溥文學諸生皆冠帶之流，年盛志美，始涉學庭，講修典訓，此大成之業，立德之基也。夫聖人之道淡而寡味，故始學者不好也。及至期月，所觀彌博，所習彌多，日聞所不聞，日見所不見，然後心開意朗，敬業樂群，忽然不覺大化之陶己，至道之入神也。故學之染人，甚於丹青。丹青吾見其久而渝矣，未見久學而渝者也。夫工人之染，先修其質，後事其色，質修色積，而染工畢矣。學亦有質，孝悌忠信是也。君子內正其心，外修其行，行有餘力，則以學文，文質彬彬，然後為德。夫學者不患才不及，而患志不立，故曰希驥之馬，亦驥之乘，希顏之徒，亦顏之倫也。又曰而舍之，朽木不知；而不舍，金石可虧。斯非其效乎。今諸生口誦聖人之典，體閒庠序之訓，比及三年，可以小成。而令名宣流，雅譽日新，朋友欽而樂之，朝士敬而歎之。於是州府交命，擇官而仕，不亦美乎。若乃含章舒藻，揮翰流離，稱述世務，探賾究奇，使揚班韜筆，仲舒結舌，亦惟才所居，固無常人也。然積一勺以成江河，累微塵以崇峻極，匪志匪勤，理無由濟也。諸生若絕人閒之務，心專親學，累一以貫之，積漸以進之，則亦或遲或速，或先或後耳。何滯而不通，何遠而不至邪。,GJTS-XXD,古今圖書集成·學行典,473
隱逸,性恬淡質直，嘗習詞賦，為舉子業。值宋亡，遂隱居不事進取，日以文史自娛，手不釋卷。邑令以上咸禮敬之，壽逾一百一歲而終。胡助為作《期頤傳》表焉所著，有《隱居雜槁》。,GJTS-XXD,古今圖書集成·學行典,80
講學,動之理亦未嘗不存也。擇之云此段甚好，但更欠說主靜之意。蒙學者之事，始之之事也。艮成德之事，終之之事也。周子之意當是如此，然於此亦可見主靜之意。誠敬如何分？順之曰誠字體面大，敬字卻用力。曰伊川曰居處恭執事，敬與人忠，是徹上徹下語。如此敬亦是聖人事，曰固是，畢竟將敬作誠，不得到得誠，則恭敬忠皆其蘊也。誠是實理聖人之事，非專之謂也。推此意則與敬字不同自分明矣。聖人固未嘗不敬，如堯欽明舜、恭己湯聖，敬日躋是也。但自是聖人之敬與賢人以下不同耳。一陰一陽之謂道，陰陽，氣也，所以陰陽，道也。道也者，陰陽之理也。此說得之。致中和，致極也。與盡字同，致中和便是盡性，此說亦是。然致字是功夫處，有推而極之之意，充之書中亦講此段，然其意亦雜，幸并以此示之渠，又論慎獨意亦未盡，大抵獨字只是耳目見聞之所不及而心獨知之地耳。若謂指心而言，而不謂之心蓋恐，指殺似不然也。故君子慎其心是何言耶？又口之於味等事，其當然者，天理也。若概謂之理，則便只成釋氏運水搬柴之說。,GJTS-XXD,古今圖書集成·學行典,421
隱逸,嘉靖初，選子弟尚公主僉以斛應詔，斛曰：大丈夫不能自立，俛首帷薄，殊可羞也。佯狂避之後，既廩諸生，旋棄去，謀生菜傭，計直僅餬口，餘即還灌蔬曰：多取以自污，非夫也。時人目為梁仲子、州守周思兼慕其賢，往造焉。聞風踰垣周嘆曰：梁生不可得而見，況可得而屈乎。匾以高士。,GJTS-XXD,古今圖書集成·學行典,129
孝弟,潘夢麟，母二十四歲寡居。後年老患病，夢麟割股，母服之愈。後夢麟年老臥病，子貿易在外，子婦徐氏亦刲股奉之愈。時人歎為孝德之報。,GJTS-XXD,古今圖書集成·學行典,62
孝弟,洪武初，以天下土豪為患，徵郡邑，械送京師，吏縶其父奇，逢遇文煥，謂縶者曰煥，土豪也。法當縶，與父訣曰收吾屍，手指長者是臨刑，御史覆奏原而釋之類釋者，凡七十三人，皆歸德。文煥弟文貴被薦，凡官中百，需出自文煥，文貴以是得清名。當大水，文煥給粟拯饑，不責償。洪武初坐誣累得罪且死，煥然詣闕請代，憐而兩赦之檇。李楊升為作傳。,GJTS-XXD,古今圖書集成·學行典,158
孝弟,祖父母亡，從義廬於墓側，日哀慕，不脫絰帶，惟啖蔬食。事父世榮母王氏孝養尤至，伯祖溫、叔祖恭、叔祖讓、叔父珍、並諸伯叔祖母叔母亡，皆無子，從義咸為治葬祭奠以禮，時人義之。,GJTS-XXD,古今圖書集成·學行典,84
頤養,導引家云：「心不離田，手不離宅。」此語極有理。又云：「真人之心如珠在淵，眾人之心如泡在水。」此善譬喻者。,WIKI,宋稗類鈔,52
狷介,舊例，軍機大臣與入覲督撫不私覿，不留飲，惟於朝房公眾地延接數次，以其為人所共知共見之地也。曹文正在樞密時，守此例獨嚴。,WIKI,清稗類鈔,59
曠達,視晃朗於高嵎。自謂摶風而出埃，壒邈若朝元宮而謁。紫都碧巒之下，清溪之曲。望隱隱而纔通，聽微微而不屬。眷然引領茲焉，頓足步擁石而邅迴。視橫煙而斷續，古藤曳紫寒。苔布綠洞，裡窺書巖邊，對局髣靈。蹤依希仙躅，何代而銷金。杯何年而溜玉石室，幽藹沙場。照燭松落，落而風迴，桂蒼蒼而露。溽月未側而先陰，霞方昇而已。旭喜方外之浩蕩，歎人間之窘束。況乃幽谷藏真傍，無四鄰紫，房半掩元壇。尚新逄閬風之逸，客值蓬萊之故人。忽據梧而策杖，亦披裘而負薪。荷衣薜帶，藜杖葛巾出，芝田而計畝入桃源而問津。昆丘若礪，渤澥揚塵栽，碧柰而何日種。瓊瓜而幾春。自然詭異，非徒隱淪，乃有上元仙，骨太清神。手走電奔，雷耘空蒔，朽河間之業不齊貫。淮南之術無虛。受祝動南極，符迴北斗。偓佺贈藥，麻姑送酒，青龍就食於甲辰，元牛自拘於乙丑永。懷世事天長地久，顧瞻流俗,GJTS-XXD,古今圖書集成·學行典,359
門閥,和坤賜死後，門楣衰替。子豐紳殷德，號天爵，善小詩，俊逸可喜，尚和孝公主，初賜貝子品級，因父獲罪，降散秩大臣。中年慕道，與方士輩講養生術，卒致喘疾，號數旬死，年未不惑也。坤弟和琳，有子名豐紳伊綿，號存谷，初襲宣勇公，嗣降襲其祖廕輕車都尉。善堪輿，貴家爭延致之，間有驗者。後以癆瘵終，惟餘一幼子，年甫四齡。,WIKI,清稗類鈔,151
中和,或者偶未之思耳，曏者所蒙教誨何敢忘之，但承其意不承其術謹，當熟讀中庸以代素問巢原，熟讀樂記以代考工記律，曆志庶幾有得於桑榆啟發其端，皆自益友之賜也。,GJTS-XXD,古今圖書集成·學行典,74
孝弟,伯兄福詔登仕籍，仲兄福語力疾不獲，卒乃志躬耕，事親心力曲盡。父病，藥物罔效，籲天以身代，獲愈。鄉閭稱曰孝子。比兩兄析箸，產物咸推甲取乙。崇禎閒有司匾旌之，錫以冠裳。,GJTS-XXD,古今圖書集成·學行典,82
任道,愈自以才高，累被擯黜，作《進學解》以自喻曰：國子先生晨入太學，召諸生立館下，誨之曰：業精於勤，荒於嬉；行成於思，毀於隨。方今聖賢相逢，治具畢張。拔去兇邪，登崇俊良。占小善者率以錄，名一藝者無不庸。爬羅剔抉，刮垢磨光。蓋有幸而獲選，孰云多而不揚。諸生業患不能精，無患有司之不明；行患不能成，無患有司之不公。言未既，有笑於列者曰：先生欺予哉。弟子事先生，於茲有年矣。先生口不絕吟於六藝之文，手不停披於百家之編。記事者必提其要，纂言者必鉤其元。貪多務得，細大不捐。燒膏油以繼晷，常矻矻以窮年。先生之業，可謂勤矣。觝排異端，攘斥佛、老；補苴罅漏，張皇幽眇；尋墜緒之茫茫，獨旁搜而遠紹；停百川而東之，迴狂瀾於既倒。先生之於儒，可謂有勞矣。沈浸醲郁，含英咀華，作為文章，其書滿家。,GJTS-XXD,古今圖書集成·學行典,334
孝弟,五歲喪母，善事父。父歿時，家甚貧，竭力營葬，禁葷酒不近房帷。後值繼母之喪，亦如其父。弘治間以貢士任合江訓導，分俸祿予其兄。及家居，族黨貧乏者，多所周恤。鄉人稱之。早失父，事母至孝，登弘治壬子鄉薦，授合山教諭。母卒，廬墓。後歷官至涪州守，不忘少慕。親有疾，刲股和藥以痊。每遇歲饑時疫，給粥施藥，多所全活。弘治間表聞於朝，旌以孝義。,GJTS-XXD,古今圖書集成·學行典,164
論威,夫兵有大要，知謀物之不謀之不禁也則得之矣，專諸是也，獨手舉劍至而已矣，吳王壹成。又況乎義兵，多者數萬，少者數千，密其躅路，開敵之塗，則士豈特與專諸議哉？,CTEXT,呂氏春秋 ,76
主敬,所以治禮，敬為大。禮止於敬而已，故曰：所以治禮敬為大。君子無不敬也，敬身為大，身也者，親之枝也，敢不敬與。長樂劉氏曰：君子所以敬其身，非為我而自尊也。身雖在我其氣與性，則受於親傳之於祖非己，得以輕而辱之也。公曰：敢問何謂敬身。孔子對曰：君子過言則民作辭，過動則民作則，君子言不過辭，動不過則，百姓不命而敬恭，如是則能敬其身，能敬其身，則能成其親矣。君子以位言也在上者，言雖過民猶以為辭。辭者，言之成文者也。動雖過民，猶以為則則者，動之成法也。此所以君子之言，動不敢有過俱無過，則民不待命令之及，而自知敬其上矣。民皆敬上，則君之身不為人所辱，方謂之能敬身。敬而不中禮謂之野。嚴陵方氏曰：敬言其心心敬，而不中禮，則文辭寡故謂之野。,GJTS-XXD,古今圖書集成·學行典,313
孝弟,曰：子其行乎，太子曰：君實不察其罪，被此名也以出，人誰納我，十二月，戊申，縊於新城，姬遂譖二公子曰：皆知之，重耳奔蒲，夷吾奔屈。十年，晉侯改葬共太子，秋，狐突適下國，遇太子，太子使登僕，而告之曰：夷吾無禮，余得請於帝矣。將以晉秦，秦將祀余，對曰：臣聞之，神不歆非類，民不祀非族，君祀毋乃殄乎，且民何罪，失刑乏祀，君其圖之，君曰：諾，吾將復請，七日，新城西偏，將有巫者而見我焉。許之，遂不見，及期而往，告之曰：帝許我罰有罪矣。按《國語》：獻公伐驪戎，克之，滅驪子，獲驪姬以歸，立以為夫人，生奚齊。其娣生卓子。驪姬請使申生處曲沃以速縣，重耳處蒲城，夷吾處屈，奚齊處絳，以儆無辱之故，公許之。史蘇朝，告大夫曰：二三大夫其戒之乎，亂本生矣。日，君以驪姬為夫人，民之疾心固皆至矣。昔者之伐也，起百姓以為百姓也,GJTS-XXD,古今圖書集成·學行典,349
孝弟,性至孝，其母嘗與人曰：吾每食飽而吾兒長饑，吾衣帛煖而吾兒長寒，傷哉貧也。吾何以安。及母卒，湘每食睹口澤必悲，衣睹手澤必哀。曰：傷哉母也，吾何以報。穆孔曙，浙川庠生，性至孝，親終廬墓三年，有甘露之應，奉旨建坊旌表。,GJTS-XXD,古今圖書集成·學行典,106
諫諍,乾隆丁丑夏，幾輔亢旱，下詔求言。相國松文清公筠上疏，諫阻東疏。上以其故違祖制，應置重典，念其平日廉直，以二品銜謫察哈爾都統。尋擢為首輔，仍兼攝伊犁事。,WIKI,清稗類鈔,75
忿狷,桓南郡小兒時，與諸從兄弟各養鵝共鬥。南郡鵝每不如，甚以為忿。迺夜往鵝欄閒，取諸兄弟鵝悉殺之。既曉，家人咸以驚駭，云是變怪，以白車騎。車騎曰：「無所致怪，當是南郡戲耳！」問，果如之。,CTEXT,世說新語 ,90
聖人,吾又知彼之必慚也，昔者吾友子淵實有聖人之德，不幸短命，前夫子而死，使子淵尚在而設之於夫子之席，吾猶恐天下之不吾信也，足下以有子之道，義孰與子淵德明而仁，備孰與子淵夫子稱而嘆之，孰與子淵群弟子服其為人，孰與子淵達夫子之道而鄰夫子之性，孰與子淵是數者，皆無一可而獨，以其容貌之似者，而欲升師之席，竊師之位，不亦難乎。夫容貌之似者，非獨有子也，陽虎亦似矣，如以其大似則當以陽虎，為先奚先於有子哉。諸足下果欲何耶，復欲睹夫子之容乎。復欲聞夫子之道乎。,GJTS-XXD,古今圖書集成·學行典,221
謙謹,桐城姚端恪公文然長刑部日，方更定條例，嘗曰：「刃殺人有限，例殺人無窮，吾曹可無慎乎！」虛衷詳議，去其太甚，劑於寬平。決獄有所平反，歸輒色喜。嘗有囚誤刺字，爭之不得，及歸而以長跪自罰。丹徒張文貞公玉書，性穎悟，少端重，寡言笑。嘗與賓讌，竟夕危坐，比去，雙趺宛然。,WIKI,清稗類鈔,130
克己,肅肅王命，仲山甫將之，邦國若否，仲山甫明之，既明且哲，以保其身。明謂明於理，哲謂察於事，保身蓋順理以守身，非趨利避害。而偷以全軀之謂也。朱子曰：只是上文肅肅，王命仲山甫將之；邦國若否，仲山甫明之，便是明哲。所謂明哲者，只是曉天下事理，順理而行，自然災害不及其身，可以保其祿位。今人以邪心讀詩，謂明哲知幾知微，先去占取便宜。如揚子雲謂明哲煌煌，旁燭無疆；遜於不虞,GJTS-XXD,古今圖書集成·學行典,180
孝友,連城張鵬翼篤信程、朱，銳意問學，自治甚嚴整。終日端坐，跬步不苟，盛暑不袒裼，事親養志無違。居喪，蔬食三年，不外游，不內寢，動必以禮。,WIKI,清稗類鈔,66
言語,朕堲讒說，殄行震驚朕師。《詩》曰：讒人罔極，交亂四國。無罪無辜，讒口囂囂。彼譖人者，誰適與謀，取彼譖人，投畀豺虎，豺虎不食，投畀有北，有北不受，投畀有昊。肥義曰：讒臣在中主之蠹也。江文通曰：積毀銷金，積讒磨骨。韓文公曰：市有虎而曾參殺人，讒者之效也。李太伯曰：讒者沮善者也，用君子而小人沮之是為讒。朱子曰：讒口交鬥為亂之階梯，讒人者因人之小過而飾成大罪也。蘇文忠公曰：小人為讒於其君，必以漸入之其始也。進而嘗之，君容之而不拒，知言之無忌，於是復進之，楚懷王使屈原造為憲令，屬艸稿未定，上官大夫見而欲奪之。屈平不與，因讒曰：王使屈平為令，眾莫不知每一令出，平伐其功。曰：以為非我莫能為也，王怒而疏屈平。楚平王使費無忌為太子建，取婦於秦，秦女好無忌馳，歸報平王曰：秦女絕美，王可自取，平王遂自取秦女，而絕愛幸之，更為太子取婦，無忌恐一旦平王卒而太子立殺己，乃因讒太子於王。曰：太子以秦女之故不能，無怨望願王少自備也，平王乃召太子傅伍奢考問之。伍奢曰：王獨奈何以讒賊小臣，疏骨肉之親乎，王怒殺伍奢，太子奔宋。,GJTS-XXD,古今圖書集成·學行典,451
仁,如思慮方萌錯了，便是賊其仁；當施為時錯了，便是賊其禮；當收斂時錯了，便是賊其義；當貞靜時錯了，便是賊其智。凡物皆有箇如此道理。春為一歲之首，由是而為夏，為秋，為冬，皆自此生出。所以謂仁包四德者，只緣四箇是一箇，只是三箇。元卻有元之元，元之亨，元之利，元之貞。又有亨之元，利之元，貞之元。曉得此意，則仁包四者尢明白了。問：伊川云：萬物之生意最可觀。曰：物之初生，其本未遠，固好看。及幹成葉茂，便不好看。如赤子入井時，惻隱怵惕之心，只些子仁，見得時卻好看。到得發政施仁，其仁固廣，便看不見得何處是仁。問：遺書謂切脈可以體仁，莫是心誠求之之意否。曰,GJTS-XXD,古今圖書集成·學行典,271
義俠,雍正丁未，福建督撫合辭奏曰：「仙遊太學生徐萬寶敦脩累善，歲饑，振米八千餘石，歿於積勞，尚義可風，請建坊立祠。」世宗下其議於禮部，特給帑金建坊，入祠致祭，並賜「善勞可嘉」扁額，蔭一子入監讀書。,WIKI,清稗類鈔,95
孝弟,周書夫塞天地而橫四海者，其唯孝乎；奉大功而立顯名者，其唯義乎。孝始事親，惟后資于致治；義在合宜，惟人賴以成德。上智稟自然之性，中庸有企及之美。其大也，則隆家光國，盛烈與河海爭流；授命滅親，峻節與竹帛俱茂。其小也，則溫枕扇席，無替于晨昏；損己利物，有助于名教。是以堯舜湯武居帝王之位，垂至德以敦其風；孔墨荀孟稟聖賢之資，弘正道以勵其俗。觀其所由，在此而已矣。然而淳源既往，澆風愈扇。禮義不樹，廉讓莫修。若乃綰銀黃，列鐘鼎，立于朝廷之閒，非一族也，其出忠入孝，輕生蹈節者，則蓋寡焉。積龜貝，實倉廩，居于閭巷之內，非一家也，其悅禮敦詩，守死善道者，則又鮮焉。斯固仁人君子所以興歎，哲后賢宰所宜屬心。如令明教化以救其弊，優爵賞以勸其善，布懇誠以誘其進，積歲月以求其終，則今之所謂少者可以為多矣，古之所謂難者可以為易矣。故博採異聞，網羅遺逸，錄其可以垂範方來者，為孝義篇云。庾信王祥之母鮮鱗，是求水連鈞浦凍塞，寒流精誠有感，無假沈鉤二老，同膳雙魚共浮。,GJTS-XXD,古今圖書集成·學行典,421
孝弟,夏正居火峰灘，生時即父沒時，年方五歲，訪父墓而哭，極哀，後遭母喪，廬墓三年，憲司題袁孝子，有碑刻並傳記。文經庠生事親至孝兩院，奏聞賜旌獎，孝子列坊，於宗祠之左。胡文貴事母至孝。楊柳枝，事母以孝聞。孫如璧，母葬廬墓，哀泣數年。楊守謙母卒，廬墓三年。宋沂廬母墓，晝夜號泣，有六孝子賦。方子高事母至孝，事聞旌表。,GJTS-XXD,古今圖書集成·學行典,153
斷訟,今諸侯貴戚，或曰勑民慎行，德義無違，制節謹度，未嘗負責，身絜規避，志厲青雲。或既欺負百姓，上書封祖，願且償責，此乃殘掠官民，而還依縣官也，其誣罔慢易，罪莫大焉。,CTEXT,潛夫論 ,80
母儀,有虞二妃者，帝堯之二女也。長娥皇，次女英。舜父頑母嚚。父號瞽叟，弟曰象，敖游於嫚，舜能諧柔之，承事瞽叟以孝。母憎舜而愛象，舜猶內治，靡有姦意。四嶽薦之於堯，堯乃妻以二女以觀厥內。二女承事舜於畎畝之中，不以天子之女故而驕盈怠嫚，猶謙謙恭儉，思盡婦道。,CTEXT,列女傳 ,124
孝弟,早登庠序，為時所器。性至孝，母染異病，竭力調治，籲天密禱，母疾愈。及母歿，哀毀過制，朝夕悲號不已，哭而繼之以血，因瞽左目。鄉邦稱孝焉。尤工吟詠，凡人物山川悉入品題，著有《髮說》存於家。嘗題四語以示人曰：施與不求報，不迫人於險。積善無人知，暗中作方便。即此數語，人品可概見矣。今其子杰以歲選起家，孫雲鵬恩貢生，亦遺蔭之未艾云。,GJTS-XXD,古今圖書集成·學行典,162
在宥,大人之教，若形之於影，聲之於響。有問而應之，盡其所懷，為天下配。處乎無響，行乎無方。挈汝適復之撓撓，以遊無端，出入無旁，與日無始，頌論形軀，合乎大同，大同而無己。無己，惡乎得有有！睹有者，昔之君子；睹無者，天地之友。,CTEXT,莊子 ,108
孝弟,父寅郡庠生，好為方外遊。吉病且少不克從。及長，好學力行，補弟子員，應省試詠白菊詩，受知於開府許妻以。兄女次科中式，隨書尋父，狀負於背，遍歷天下，跋涉五載，辛苦萬狀，至京促其完娶，吉誓不見父不娶。回至楚襄，行哭於市眾，閱其狀哀之，忽有知其父者云在武當榔梅園。至則已歿，吉刺血認屍，扶櫬歸，廬墓三年，方赴京宗娶。事聞，詔旌其門，吉慟父沒於外，遂終身不仕。,GJTS-XXD,古今圖書集成·學行典,175
孝弟,父早喪，事母孝養備至，母卒，未葬家忽火猝，迫不能移，乃伏棺期與母俱盡眾力挾之，出號泣曰：母屍不全，春何以生。為復投河眾又挽之，須臾宅燬，無遺而母棺獨存，銘旌亦不焦損邑，令聞諸上刻石表之，碑在東高山麓。父母俱八旬服勞奉養不異嬰，時及父母同時沒，號泣七日不食以孝卒。劉漢宗，本籍黃州，移居興國，父歿，廬墓三年。,GJTS-XXD,古今圖書集成·學行典,153
任契,和大怨，殺人者死，傷人者刑，以相和報。必有餘怨，任刑者失人情，必有餘怨及於良人也。安可以為善？言一人，則先天心，安可以和怨為善？是以聖人執左契而不責於人。古者聖人執左契，合符信也。無文書法律，刻契合符以為信也。但刻契為信，不責人以他事也。有德司契，有德之君，司察契信而已。無德司徹。無德之君，背其契信，司人所失。天道無親，常與善人。天道無有親疏，唯與善人，則與司契同也。,CTEXT,老子河上公章句 ,185
安勉,天地四時，非生萬物也，神明接，陰陽和，而萬物生之。聖人之治天下，非易民性也，拊循其所有而滌蕩之，故因則大，化則細矣。禹鑿龍門，闢伊闕，決江濬河，東注之海，因水之流也。后稷墾草發菑，糞土樹穀，使五種各得其宜，因地之勢也。湯、武革車三百乘，甲卒三千人，討暴亂，制夏、商，因民之欲也。故能因，則無敵於天下矣。夫物有以自然，而後人事有治也。故良匠不能斲金，巧冶不能鑠木，金之勢不可斲；而木之性不可鑠也。埏埴而為器，窬木而為舟，鑠鐵而為刃，鑄金而為鐘，因其可也。駕馬服牛，令雞司夜，令狗守門，因其然也。,GJTS-XXD,古今圖書集成·學行典,246
中和,自君四海主億兆瑣至治一曲之之藝，凡利人者皆聖人也。周所謂道在瓦礫在屎溺，意豈引且觸於斯耶。故馬醫醬師治尺箠灑寸鐵而初之者皆聖人也。吾且以治者舉人出一思也，人創一事也。又人累千百人也，年累千百年也，而後天下之治。具始大以明備忠而質質而文文而至於不可加而具之，枚亦不可數。使令者一人也而曰我自為之而自用之，而又必待其全而復用則終古不治矣。故,GJTS-XXD,古今圖書集成·學行典,168
孝友,殷懷鄉，汪浦人。少孤，有母及諸弟，無恆產，傭力以養。耕作之暇，輒入山刈薪，至夜分始休，明旦入市，易甘脆奉母，日以為常。年三十始娶婦，教之事姑，婦亦婉娩聽從。無何，歲大荒，無所得食，乃謂婦曰：「俱死無益，不如嫁汝，得銀錢可以養吾母及吾弟，汝亦得生路，一舉而兩利也。」婦不可。殷曰：「非吾意也。非汝負我，且吾母得存活，即汝所以報我也。」婦乃從之，母及弟卒賴以全。後母死，負土成墳，諸弟成立，皆為婚娶。或勸續娶，泣曰：「吾婦歸我，無失德，且得母歡心。昔以貧故棄之，今復娶，是負吾賢婦也。」卒不娶，獨廬於墓側以終。,WIKI,清稗類鈔,253
孝弟,沈忠子瀚按《歸德府志》：沈忠，歸德衛人，素以孝稱，母病籲天願減己年益母，及父病亦如之，父母各愈延壽，人以為孝感所致，及沒忠送死盡禮，廬於墓者六年，成化閒旌表，後忠患癰其長子吮之，及卒季子瀚又廬於墓側，人以為一門三孝云。值霖雨水深二尺，身立水中，又迫饑荒羸甚，哀毀不勝，猶朝夕封樹不怠，墳在趙村已經旌表。,GJTS-XXD,古今圖書集成·學行典,151
辭命,太祖幸相國寺，至佛像前燒香，問當拜與不拜？僧錄讚寧奏曰：「不拜。」問其何故？曰：「現在佛不拜過去佛。」遂以為定制。議者以為得體。,WIKI,宋稗類鈔,64
貞烈,道光時，江西新城王氏有兄弟甲乙同居。甲妻李，乙妻陳。陳美而賢，李妒很，貌亦中人。乙為土寇所掠，數年無耗，甲與李謀曰：「乙久不歸，殆死矣。今有婦在，惰而能食，不如嫁之，且姿美，可得厚聘。」他日示意於陳，不可，強之，以死自誓。由是變易素服，深自謹飭。李言於夫曰：「是不可以善處，若與媒氏議之，第求多金，強載而去，何患不從！」甲曰：「善。」,WIKI,清稗類鈔,167
講學,向在南康，曾有申禮部狀論之頗詳，今未必有本，但細考之可見，王伯照本卻未見有，便幸錄寄并所定，須蒙見寄，更加參考方可刊行也。《政和禮》只首章，仲秋下便疏脫，舊見申明中已改正，近寫得一本，卻是此條，如有舊日頒降印本可檢看，不然即託人於太常問之也。學記本當作，但近日道學朋黨之論方起，著甚來由立此標榜招拳惹踢耶？已展者不可縮，此卻容斟酌耳。又況韓文公腳下不是做文章處，為人指笑卻怪他不得也。,GJTS-XXD,古今圖書集成·學行典,192
志道,嘉靖十一年進士。除樂安知縣，調繁宣城，徵授御史。十六年，應天府進試錄，考官評語失書名，諸生答策多譏時政。帝怒，逮考官諭德江汝璧、洗馬歐陽衢詔獄，府尹孫懋等下南京法司，停舉子會試。汝璧衢貶官，懋等還職。悌為舉子求寬，坐下詔獄，尋得釋，出視兩淮鹽政。海溢，沒通、泰民廬，悌先發漕賑之而後奏聞。尋引疾歸，還朝，按河南。伊王典驕橫，憚悌，遺書稱為友。悌報曰：殿下，天子親藩，非悌所敢友。悌，天子憲臣，非殿下所得友。王愈憚之。夏言、嚴嵩當國，與悌鄉里。常謁言，眾見言新服宮袍，競前譽之，悌卻立不進。言問故，徐曰：俟談少閒，當以政請。言為改容。及嵩擅政，悌惡之，引疾家居垂二十年。嵩敗，起故官，一歲中累遷至南京大理卿。時吳嶽、胡松、毛愷並以耆俊為卿貳，與悌稱南都四君子。隆慶元年就遷刑部侍郎。悌為王守仁學，然清修果介，反躬自得為多。萬曆中，子仁度請卹。吏部尚書孫丕揚曰：悌，理學名臣，不宜循常格。遂用黃孔昭例，贈禮部尚書，諡文莊。鄉人建祠，與陸九淵、吳澄、吳與弼、陳九川並祀，曰五賢祠，學者稱疏山先生。,GJTS-XXD,古今圖書集成·學行典,445
隱逸,其先睦之桐廬人也，祖仁鎬周顯德，時仕吳越忠懿王，官至四明節度衙，推因家鄞焉。父居簡篤行，有名不苟祿於世，生三子伯昭、仲、震季，即致幼而嗜學，銳意功名，至弱冠講貫經史傳記，迨古今百家闡明儒宗，表立矜式，與楊適杜醇為友，俱以道義化鄉里，諸生子弟師尊之，皆稱為鄞江先生。慶曆五年，王安石為鄞令，拜掖庭下，亦事之以師，嘗與牧守言政事，王安石復書曰：足下無事於職，而愛民若此，可以為仁矣。年踰七十，樂道安貧，妻收遺秉，子拾墮薪，浩然無悶，鄉人莫不高其行。仁宗朝詔天下立學有文材道義者，與本州校官宰執。賈昌朝，范仲淹薦之於朝，致辭不受，後召為祕書省校書，亦不赴。壽七十而卒，葬邑之棲鳳山，安石誌其墓，曰四明。士大夫立言以垂後世者自先生始，云宰臣陳執中奏，錄文得一百八十篇，藏之祕閣。,GJTS-XXD,古今圖書集成·學行典,335
科名,李德遠發解，本強則精神折衝賦。一聯云：「虎在山而藜藿不采，威令風行。金鑄鼎而魎魅不逢，奸邪影滅。」主司大喜。乃全用汪玉溪作黃潛相麻制。士人經禮部訟之。時樊茂實為侍郎，乃云：「此一聯當初汪內翰用時，卻未甚當。今李解元用此賦中方工。」,WIKI,宋稗類鈔,115
婚姻,江右裘文達公曰修有友駱某，正直耿介，懷才不遇，抑鬱死，無後，遣妻女甚貧困。裘官京師，迎至，贍養之，撫駱女為己女。女才貌冠一時，時裴中丞宗錫自皖述職入都，裴故與駱有舊，裘告之，裴亦以為己女，攜至署，為之擇婿。會供洞劉侍郎秉恬喪耦，聞女賢且美，因議婚，裘作伐，裴贈奩嫁焉。,WIKI,清稗類鈔,134
謙謹,蒙古倭文端公仁，官大學士時，其行走班次，在商城周相國上，而宴見必以讓周。一日，以選玉牒館校對等官，至朝房，又相讓，周笑而推之曰：「二哥，何又作此態？此何地耶？」文端始就坐。,WIKI,清稗類鈔,86
簡傲,晉文王功德盛大，坐席嚴敬，擬於王者。唯阮籍在坐，箕踞嘯歌，酣放自若。王戎弱冠詣阮籍，時劉公榮在坐。阮謂王曰：「偶有二斗美酒，當與君共飲。彼公榮者，無預焉。」二人交觴酬酢，公榮遂不得一桮。而言語談戲，三人無異。或有問之者，阮荅曰：「勝公榮者，不得不與飲酒；不如公榮者，不可不與飲酒；唯公榮，可不與飲酒。」,CTEXT,世說新語 ,151
出處,則姑晦之；俟到手，然後為。有詰之者曰：若不幸未及為而死，吾志不白，則如之何。曰：此亦不奈何，吾輩蓋是折本做也。先生曰：如此，則是一部孟子無一句可用也。嘗愛孟子答淳于髡之言曰：嫂溺援之以手，天下溺援之以道。子欲手援天下乎。吾人所以救世者，以其有道也。既自放倒矣，天下豈一手可援哉。觀其說，緣飾得來不好。安得似陸子靜堂堂自在，說成一箇物事乎。,GJTS-XXD,古今圖書集成·學行典,169
雅量,王戎七歲，嘗與諸小兒遊。看道邊李樹多子折枝。諸兒競走取之，唯戎不動。人問之，答曰：「樹在道邊而多子，此必苦李。」取之，信然。,CTEXT,世說新語 ,62
豪侈,松江顧威明之曾祖，明時官少參，富而好禮。曾出銀十萬四千餘兩，置義田四萬八千餘畝，合郡皆食其德。事聞於縣，命復其家。再傳以後，家漸落，至威明已饘粥不給矣，朝廷忽下所司盡還其產。威明性喜博，又酷好觀劇，以窶人驟擁多金，遂聘四方伶人演湯臨川《牡丹亭記》。有一伶，已蓄鬚矣，方飾杜麗娘，進曰：「俗語去鬚一莖，償米七百，倘勿吝，乃可從命。」威明撫掌笑曰：「此細事耳。」即令一青衣從旁數之，計削鬚四十三莖，立取白粲三百石送其家，其豪舉多類此。不四五年，以逋賦為縣官所拘，縊死於獄，而四萬八千餘畝之田不可考矣。,WIKI,清稗類鈔,248
正直,康熙間，以河官而兼民治實德在人者，諸暨楊觀察三炯而外，惟福清余少京兆甸。余初試江津令，西事起，藏連青海諸番謀窺川陝。年羹堯撫四川，加正賦，通私茶，猶不足以奉戰士，多額外急征，檄再三至，余不應。乃遣內丁持印文告諭，自朝至日晡，不出。使者譁，乃開門坐正堂，命反接。眾不敢動，余怒，乃共推曳，伏之地，投六籤，丞簿皆曲跽為請。須臾，士民集堂下者數百千人，耆老數十升堂，以身蔽使者，告哀曰：「公何難棄官，但我民自今無怙恃矣。望哀赤子無依，寬使者法。」久之，乃命釋縛羈候。越日，使者索原文，斥之曰：「還報大人，我無子，閉門待劾，原文已間道付二三執友矣。」旬日，聲震京師。羹堯曰：「此民所戴也，劾之傷眾心。」,WIKI,清稗類鈔,297
義俠,三藩反，軍書旁午，誅求無藝，守土者皆不得其人，乘隙搜民財不已。湘潭石天際大憤，策單騎詣闕上書，訟諸守土者，當天子意。諭曰：「此秀才之為國為民者也，許乘傳歸籍，聽勘，所歷地方，毋得凌虐。勘後，諸不法者處分有差。」,WIKI,清稗類鈔,105
孝弟,正德丙子舉於鄉，歷知清流縣，居官六載，積俸置產與二弟均之，二弟議曰：兄三子，吾兩人俱一子，今兄弟均產，視吾子之產三倍兄矣。拮据自兄，可濫受乎。宜析產為五均之。諸子力請，乃許之。兄弟義讓之美，蓋近世所罕見云。,GJTS-XXD,古今圖書集成·學行典,103
孝弟,喻松范日鈁喻尚時喻賓良劉祥凌佐喻致輝趙萬榮鄧介一熊俊熊灼鄧淡四鄧廷恩鄧雲景歐陽告生羅興蕃符之璧劉顯禎熊小赤按《新建縣志》：喻松等俱刲股救親。,GJTS-XXD,古今圖書集成·學行典,70
正直,李侍御潄芳，四川人。巡視中城，有傅文忠公家奴欒大恃勢招無賴肆行市衢，無過問者，李慨然曰：「傅相以忠謹傳家，故能保。大，家奴也，遊蕩非傅相所知，關係甚鉅，不可使貽累椒房也。」乃捕大，審得實，立登白簡。高宗大悅，戍大，傅罰鍰，擢李為給事中。,WIKI,清稗類鈔,118
貞烈,廣西有放瘋之說，瘋，麻瘋也。婦女將發時，與人交則愈，否則送之城外痲瘋院，令自相配偶，歷三代始出院。有某氏女者，已許字矣，以傳染得此疾。父母欲循俗，將覓一男子使與交，女期期以為不可，謂女子所重者貞，失之而生，無寧守之而死。父母不得已，乃送之入院。居數年，偶出院散步，忽聞異香自遠來，尋香而往，至一小藥肆，香益烈，伏地嗅焉。肆主問之，告以故。肆主乃徧搜室中，則知其所聞之異香，自藥酒之瓶出焉，藏之久矣。至是，揭瓶蓋覘之，則中有已死之蛇，試示之，女狂喜，取啖之。肆主懼有毒，禁勿與，而已啖其半。越數日，女所患處結痂矣。肆主聞之，使人叩其里居姓氏，則聘妻也。因感其守貞，亦不再聘，仍使人傳語，令在院調養。月餘，痂盡脫，一麗人也，肆主乃迎之歸，合巹焉。,WIKI,清稗類鈔,321
孝弟,徐植，字元芳，父彥達掌鄉賦狃于元季，弊政賦入後，期法當刑。植時年甫十八，赴所司，自陳引為己罪，所司不能奪，遂其請臨刑，有詩曰父母恩同日月，高願將一死報劬勞。三杯白酒濃于鴆，七尺青絲利似刀，風送斷魂歸故里，月移枯骨葬荒郊。遙知親族偏憐我，淚灑西風濕布袍。邑人王廷珪為作《孝子傳》。,GJTS-XXD,古今圖書集成·學行典,139
孝弟,祖母高氏患癰，家失火，勖與母冷氏一物無所取，急赴烈焰中負高出，得免。衣髮盡焦。高氏壽終八十六歲，曰：汝母子善事我，天必有善報。,GJTS-XXD,古今圖書集成·學行典,63
任道,古者無流品之令，而賢不肖之辨嚴；後世有流品之分，而賢不肖之辨略。每旱，禱即雨，郡人異之。逾年，政行令修，民俗為變，諸司交薦。丞相周必大嘗稱荊門之政，以為躬行之效。一日，語所親曰：先教授兄有志天下，竟不行施以沒。又謂家人曰：吾將死矣。又告僚屬曰：某將告終。會禱雪，明日，雪。迺沐浴更衣端坐，後二日日中而卒。會葬者以千數，諡文安。初，九淵嘗與朱熹會鵝湖，論辨所學多不合。及熹守南康，九淵訪之，熹與至白鹿洞，九淵為講君子小人喻義利一章，聽者至有泣下。熹以為切中學者隱微深痼之病。至於無極而太極之辨，則貽書往來，論難不置焉。門人楊簡、袁燮、舒璘、沈渙能傳其學云。按《金谿縣志》：陸九淵聞鼓聲震動窗櫺，豁然有省。九淵既早悟心體，而學問以充養之，雖所見廣大高明，而工夫精微，切實涵養，充著神采，炯然應酬，終日無惰容。檢閱古書，恆至夜分。嘗自謂踐履，雖未純一，然纔警策便與天地相似，又曰：道外無事，事外無道。嘗以子弟輪直管庫，所學大進，遠邇風動，從游者甚眾。,GJTS-XXD,古今圖書集成·學行典,422
篤行,生有異表，不類凡兒。七歲就外傅，師事姚賡虞。姚故博學通儒，見志達穎悟，盡出其業授之。弱冠從鄭南凡游，質重端嚴。鄭館其家二載，未嘗見其忿怒，歎曰：吾學顏子半生，日覺泮渙。今心折於子矣。祖父早喪，奉兩世嫠母，備極孝養。性好周急，冬月命家人紉舊綿，綴鶉衣，熱饘粥以給凍餒。有故人負債遭辱，志達謀諸婦，捐簪珥代償焉。減糧收佃，增量貸人，人咸德之。喜延接英雋，遇文行之士必設酒脯極歡而去。或談及名利，則不悅也。嘗曰子弟當令志氣遠大，一涉名利便非豪傑。晚年家益貧，處之怡然。居恆恂恂，和氣溢於眉宇。鄉黨稱為善人，子簬別有傳。,GJTS-XXD,古今圖書集成·學行典,256
出處,先進於禮樂，野人也；後進於禮樂，君子也。如用之，則吾從先進。孔子之世，其諸侯卿大夫，視先王之禮樂，猶方圓冰炭之不相入也。進而先之以禮樂，其不合必矣。是人也，以道言之則聖人，以世言之則野人也。若夫君子之急於有功者則不然，其未合也，先之以世俗之所好，而其既合也，則繼之以先王之禮樂。其心則然，然其進不正，未有能繼以正者也。故孔子不從。而孟子亦曰：枉尺直尋者，以利言也。如以利，則枉尋直尺而利，亦可為與。君子之得其君也，既度其君，又度其身。君能之而我不能，不敢進也；我能之而君不能，不可為也。不敢進而進，是易其君；不可為而為，是輕其身。是二人者，皆有罪焉。故君子之始進也，曰：君苟用我矣，我且為是，君曰能之，則安受而不辭，君曰不能，天下其獨無人乎。至於人君亦然，將用是人也，則告之以己所欲為，要其能否而責成焉。其曰姑用之而試觀之者，皆過也。後世之君子，其進也無所不至，惟恐其不合也，曰：我將權以濟道。既而道卒不行焉，則曰：吾君不足以盡我也。始不正其身，終以謗其君。是人也，自以為君子，而孟子之所謂賊其君者也。,GJTS-XXD,古今圖書集成·學行典,451
任道,遂起韡討平之。紹定四年，改職與祠。五年，進徽猷閣、知泉州。迎者塞路，深村百歲老人亦扶杖而出，城中歡聲動地。諸邑二稅嘗預借至六七年，德秀入境，首禁預借。諸邑有累月不解一錢者，郡計赤立不可為。或咎寬恤太驟，德秀謂民困如此，寧身代其苦。決訟自卯至申未已。或勸嗇養精神，德秀謂郡弊無力惠民，僅有政平、訟理事當勉。建炎初置南外宗政司於泉，公族僅三百人，漕司與本州給之，而朝廷歲助度牒。已而不復給，而增至二千三百餘人，郡坐是愈不可為。德秀請於朝，詔給度牒百道。彌遠薨，上親政，以顯謨閣待制知福州。戒所部無濫刑橫斂，無徇私黷貨，罷市令司，曰：物同則價同，寧有公私之異。閩縣里正苦督賦，革之。屬縣苦貴糴，便宜發常平賑之。海寇縱橫，次第禽殄之。未幾，聞金滅，京湖帥奉露布圖上八陵，而江、淮有進取潼關、黃河之議。,GJTS-XXD,古今圖書集成·學行典,346
孝弟,事父母以孝聞，繼母病目，日以舌吮之，稍明，竭力承順得其歡心。弟性不馴，愛之無異言，久之，弟亦自化。有司聞於督學，致禮帛匾之曰純孝。,GJTS-XXD,古今圖書集成·學行典,65
讀書,宋歐陽修吾生本寒儒，老尚把書卷。眼力雖已疲，心志殊未倦。正經首唐虞，偽說起秦漢。篇章已句讀，解詁及箋傳。是非自相攻，去取在勇斷。初如兩軍交，乘勝方酣戰。當其旗鼓催，不覺人馬汗。至哉天下樂，終日在几案。念昔始從師，力學希仕宦。豈敢取聲名，惟期脫貧賤。忘食日已晡，然薪夜侵旦。謂言得志後，便可焚筆硯。少償辛苦時，惟事寢與飯。歲月不我留，一生今過半。中間嘗忝竊，內外職文翰。宦榮日清近，廩給亦豐羨。人情慎所習，酖毒比安晏。漸追時俗流，稍稍學營辦。杯盤窮水陸，賓客羅俊彥。自從中年來，人事攻百箭。非惟職有憂，亦自老可嘆。形骸苦衰病，心志亦退慢。前時可喜事，閉眼不欲見。惟尋舊讀書，篇簡多朽斷。古人重溫故，官事幸有間。乃知讀書勤，其樂固無限。少而干祿利，老用忘憂患。又知物貴久，至寶見百鍊。紛華暫時好，俯仰浮雲散。淡泊味愈長，始終殊不變。何時及殘骸，萬一免罪譴。買書載舟歸，築室潁水岸。平生頗論述，銓次加點竄。庶幾垂後世，不默死芻豢。信哉蠹書魚，韓子語非訕。,GJTS-XXD,古今圖書集成·學行典,424
黜免,桓公入蜀，至三峽中，部伍中有得猿子者。其母緣岸哀號，行百餘里不去，遂跳上船，至便即絕。破視其腹中，腸皆寸寸斷。公聞之，怒，命黜其人。殷中軍被廢，在信安，終日書空作字。揚州吏民尋義逐之，竊視，唯作「咄咄怪事」四字而已。,CTEXT,世說新語 ,108
孝弟,初大章有子，祖見年少而才早夭，以宗球繼其後，受產獨厚。其本生父經歷祖鶴因女兄爭產告訐，盡廢其遺貲。疾革之日，宗球跪床下曰：兒不忍兄飽弟瘠，除受祖宅一所田百畝以存當日立大宗之意。其餘願悉分於兄弟六人。宗璠及子鍾浩先後成進士。,GJTS-XXD,古今圖書集成·學行典,111
知度,人主之患，必在任人而不能用之，用之而與不知者議之也。絕江者託於船，致遠者託於驥，霸王者託於賢。伊尹、呂尚、管夷吾、百里奚，此霸王者之船驥也。釋父兄與子弟，非疏之也；任庖人釣者與仇人僕虜，非阿之也；持社稷立功名之道，不得不然也。猶大匠之為宮室也，量小大而知材木矣，訾功丈而知人數矣。故小臣、呂尚聽，而天下知殷、周之王也；管夷吾、百里奚聽，而天下知齊、秦之霸也；豈特驥遠哉？,CTEXT,呂氏春秋 ,185
明智,雍正初，世宗因允禩輩蓄逆謀，故設緹騎，四出偵伺，即閭閻細故，亦皆上達。有引見人欲買新冠者，路逢人，問其處。次日入朝，免冠謝恩，上笑曰：「慎勿汙汝新帽也。」王制府士俊出都，張文和薦一健僕，供役甚謹。王將陛見，僕豫辭去。王問故，僕曰：「汝數年無大咎，吾亦入京面聖，為汝先容。」至此，乃始知僕為侍衛某也。,WIKI,清稗類鈔,149
隱逸,羅浮麻姑臺，此去或未返。遇君蓬池隱，就我石上飯。空言不成歡，強笑惜日晚。綠水向鴈門，黃雲蔽龍山。歎息兩客鳥，裴回吳越間。一語一執手，留連夜將久。解我紫綺裘，且換金陵酒。酒來笑復歌，興酣樂事多。水影弄月色，清光奈愁何。明晨挂帆席，離恨滿滄波。長隨君君入楚山，裡雲亦隨君渡湘。水湘水上女蘿衣，白雲堪臥君早歸。秀色難為名，蒼翠日在眼。有時白雲起，天際自舒卷。心中與之然，託興每不淺。何當造幽人，滅跡棲絕巘。,GJTS-XXD,古今圖書集成·學行典,200
遭際,紹興中，韓郡王既解樞柄，逍遙家居。常頂一字巾，跨駁騾，周遊湖山之間。時李晦叔自楚北幕官來改秩，而失舉牘，憂撓無計。當春日，同邸諸人相率往天竺，李辭以意緒無聊。皆曰：「正宜適野散悶。」強挽之行。各假僦鞍馬，過九里松，值暴雨。眾悉迸避。李奔至冷泉亭，衣袽沾濕，愁坐長歎。遇韓王亦來，相顧揖。矜其憔悴可憐之狀，作秦音發問曰：「官人有何事縈心，而悒悒若此？」李雖不識韓，見其姿貌魁異，頗起敬，乃告以實。韓曰：「所失文字，不是職司否？」答曰：「常員也。」韓曰：「卻得一紙，明日當相贈。」命小吏詳問其姓名階位，仍詢居止處。李遜謝感泣。明日，一吏持舉牘授之曰：「郡王送來，仍助以錢三百千。」李遂升京職。修箋詣韓府，欲展門生之禮，不復見。,WIKI,宋稗類鈔,311
孝弟,侯自祖父諸叔後先卿相接踵於朝，德業文章為海內，冠其於君臣父子之際，講之已熟，而忠孝一脈所從來久遠矣。故其行事，皆自其身推，而不與俗類。此與二公所謂神孚氣感，而後能表暴者也。二公得茲舉，而其名益著。侯亦因二公之賢，而志行益彰，蓋交相重者也。後有聞風而興起者，將忠臣孝子寖寖乎輩出焉。其於補風教大矣。中里人也，愧不能發前哲之遺，烈又不能為。侯頌道其盛美，詩曰：高山仰止，景行行止。余竊有志，焉故不量。而為斯記。,GJTS-XXD,古今圖書集成·學行典,203
義,義者天下之制也。應氏曰：義之體方而嚴，裁割事物而人心凜然知所畏，故曰制嚴陵方氏曰：義足以方外，故曰天下之制。義有長短小大。言義無定體，在隨事而制其宜也。藍田呂氏曰：義無定體，唯其所宜而已。宜長則長，宜短則短，宜大則大，宜小則小。如孔子可以仕則仕，可以止則止，可以久則久，可以速則速。禮有以高為貴者，以下為貴者，有以大為貴者，以小為貴者之類是也。,GJTS-XXD,古今圖書集成·學行典,172
任道,榦日以五鼓坐於堂，濠砦官入聽命，以一日成算授之：役某鄉民兵若干，某鄉人夫若干；分布於某人料分，或搬運某處土木，應副某料使用；某料兵民人夫合當更代，合散幾日錢米。俱受命畢，乃治府事，理民訟，接賓客，閱士卒，會僚佐講究邊防利病，次則巡城視役，晚入書院講論經史。築城之杵，用錢監未鑄之鐵，事畢還之。城成，會上元日張燈，士民扶老幼，往來不絕。有老嫗百歲，二子輿之，諸孫從，至府致謝。榦禮之，命具酒炙，且勞以金帛。嫗曰：老婦之來，為一郡生靈謝耳，太守之賜非所冀也。不受而去。是歲大旱，榦祈輒雨，或未出，晨興登郡閣，望灊山再拜，雨即至。後二年，金人破黃州沙窩諸關，淮東、西皆震，獨安慶安堵如故。繼而霖潦餘月，巨浸暴至,GJTS-XXD,古今圖書集成·學行典,302
婚姻,蘇州王永康，吳三桂女婿也。初，三桂與永康父同為將校，曾以女字永康，時兩人俱在襁褓。未幾，父死，家無儋石，寄養鄰家，比長，飄流無依，年三十餘猶未娶也。一日，有相者謂永康曰：「君富貴立至矣。」永康聞之，頗自疑。,WIKI,清稗類鈔,103
傷逝,王東亭與謝公交惡。王在東聞謝喪，便出都詣子敬道：「欲哭謝公。」子敬始臥，聞其言，便驚起曰：「所望於法護。」王於是往哭。督帥刁約不聽前，曰：「官平生在時，不見此客。」王亦不與語，直前，哭甚慟，不執末婢手而退。,CTEXT,世說新語 ,103
忿狷,魏武有一妓，聲最清高，而情性酷惡。欲殺則愛才，欲置則不堪。於是選百人一時俱教。少時，還有一人聲及之，便殺惡性者。,CTEXT,世說新語 ,56
品行,張文定公安道，平生未嘗不衣冠而食。嘗暑月與其婿王鞏同飯，命鞏褫帶，而已衫帽自如，鞏顧見不敢。公曰：“吾自布衣諸生遭遇至此，一飯皆君賜也。享君之賜，敢不敬乎？子自食某之食，雖衩衣無害也。”（鞏，字定國，王旦子。素諡懿敏。諸子中鞏素最知名。）,WIKI,宋稗類鈔,119
上德,三苗不服，禹請攻之。舜曰：「以德可也。」行德三年，而三苗服。孔子聞之曰：「通乎德之情，則孟門、太行不為險矣。故曰德之速，疾乎以郵傳命。」周明堂，金在其後，有以見先德後武也。舜其猶此乎？其臧武通於周矣。,CTEXT,呂氏春秋 ,100
隱逸,問東方朔子曰：人隱者也。子曰：自泰伯虞仲已來，天下鮮避地者也，仲長子光天隱者也，無往而不適矣。子曰：遁世無悶其避世之謂乎，非夫無可無不可，不能齊也。,GJTS-XXD,古今圖書集成·學行典,74
志尚,有一士貧甚，夜則露香祈天，日久不懈。一夕忽聞空中語曰：「帝閔汝誠，使我問汝所欲？」士答曰：「某所欲甚微，非敢過望。但願此生衣食粗足，逍遙山水間以終其身足矣。」空中大笑曰：「此上界神仙之樂，何可易得？若求富貴則可矣。予因曆數古人極貴念歸而終不遂者皆是。蓋清樂天所靳惜，百倍於功名爵祿也。」,WIKI,宋稗類鈔,143
孝弟,同坐汝南張孟舉往讓充曰：一日聞足下與鄧將軍說士未究，激刺面拆，不由中和，出言之責，非所以光祚子孫者也。充曰：大丈夫居世，貴行其意，何能遠為子孫計哉。由是見非於貴戚。遷左中郎將，年八十，以為國三老。安帝常特進見，賜以几杖。,GJTS-XXD,古今圖書集成·學行典,110
志道,作《夜行燭》一編，其言：佛氏以空為性，非天命之性。人受之中，老氏以虛為道，非率性之道。共由之路，父久之亦信，從其言。初得江左謝應芳《辨惑編》，篤好之，故於輪迴、禍福、巫覡、風水、時日之說確然不為所惑。嘗上書縣令，請毀淫祠，令即以屬端，端為毀百餘，惟存夏禹、雷公兩廟。歲時祈報則設社、穀壇行之。為學官時，同僚肅拜梓潼神，端以為諂，其人曰：斯文宗主也。端曰：梓潼主斯文，孔子更主何事。,GJTS-XXD,古今圖書集成·學行典,190
節義,齊攻魯至郊，望見一婦人，抱一兒，攜一兒而行，軍且及之，棄其所抱，抱其所攜而走於山，兒隨而啼，婦人遂行不顧。齊將問兒曰：「走者爾母耶？」曰：「是也。」「母所抱者誰也？」曰：「不知也。」齊將乃追之，軍士引弓將射之，曰：「止，不止，吾將射爾。」婦人乃還。齊將問所抱者誰也，所棄者誰也。對曰：「所抱者妾兄之子也，所棄者妾之子也。見軍之至，力不能兩護，故棄妾之子。」齊將曰：「子之於母，其親愛也，痛甚於心，今釋之，而反抱兄之子，何也？」婦人曰：「己之子，私愛也。兄之子，公義也。夫背公義而嚮私愛，亡兄子而存妾子，幸而得幸,CTEXT,列女傳 ,255
簡選,武王虎賁三千人，簡車三百乘，以要甲子之事於牧野而紂為禽。顯賢者之位，進殷之遺老，而問民之所欲，行賞及禽獸，行罰不辟天子，親殷如周，視人如己，天下美其德，萬民說其義，故立為天子。,CTEXT,呂氏春秋 ,88
清介,則宋穆之言、延陵之行也，道無不貴、志不苟合，則許由之尚、伯成之高也，慮必中清廢能中權；則虞仲之居、夷逸之放也，聲垂事載功崇業廣；則范蠡之去、魯連之辭也，此數公者至於黜榮，保讓亦為盛矣。兼之固君臣之分以愛其節，何可以同議也。所謂繼之者忠矣，仗之者義矣；施之者誠矣；明之者確矣；昭矣；至矣；是矣；允矣；上古無以加。百代為之憲越大梁，歲行於是邦遇縣宰，太原王公，惠工、訓農、勸學、敬教、群業、頓以繄賴，四方咨於作則。邑臨未周人悅，有化以為二公廟，德不祀實甚懼焉。復何以圖，不朽示來者而已。遂因簡力考餘時經，始是資敦崇舊規，厥構棘翼自公居之，然則表前載揚，懿烈使駿、光熙熙彰紀事也。,GJTS-XXD,古今圖書集成·學行典,287
孝友,顏習齋名元，幼鞠於蠡縣朱翁，長歸宗，至關東尋親。時為明崇禎戊寅，大兵直薄近畿，元之父被掠，果得其蹤於瀋陽，歿矣。尋其墓，哭奠如初喪禮，招魂題主，奉而歸，遂棄諸生，終三年喪。自是用世之志益殷，曰：「蒼生休戚，聖道晦明，責實在余，余敢偷安自私乎？」乃南游中州，張醫卜肆於開封以閱人，所遇甚眾，倡實學，明辨婉引，人多歸之，然執宋儒之見者比比，未能化也。,WIKI,清稗類鈔,173
孝弟,馮海號存樸恩之祖也，事父母至孝，雖近出入必長揖以告。家合掌橋與莫母鄰，年皆八十拜為姊妹，行味必同甘日具潔羞以悅母，母疾篤日嘗其糞，夕叩北斗求代死，迄半載始瘥然，竟以勞苦遘疾，垂沒呼母，三日無絕聲，里中私諡曰：苦孝先生。,GJTS-XXD,古今圖書集成·學行典,109
孝弟,天下為家，聖人因之，然後制禮。禮教之設，本於正家，家道正而天下定矣。正家之道，不可以貳；總一之義，理歸本宗。所以父以尊崇，母以厭降，豈亡愛敬，宜存倫序。是以內有齊斬，外服皆緦，尊名所加，不過一等，此先王不易之道。前聖所志，後賢所傳，其來久矣。昔辛有適伊川，見被髮而祭於野者，曰：不及百年，此其戎乎。其禮先亡矣。往修新禮，時改舊章，漸廣《渭陽》之恩，不遵洙、泗之典。及弘道之後，神龍之閒，國命再移於外族矣。禮亡徵兆，儻或斯見，天人之際，可不試哉。開元初,GJTS-XXD,古今圖書集成·學行典,225
學問,今夫毛嬙、西施，天下之美人，若使之銜腐鼠，蒙蝟皮，衣豹裘，帶死蛇，則布衣韋帶之人過者，莫不左右睥睨而掩鼻。嘗試使之施芳澤，正娥眉，設笄珥，衣阿錫，曳齊紈，粉白黛黑，佩玉環，揄步，雜芝若，籠蒙目視，冶由笑，目流眺，口曾撓，奇牙出，靨搖，則雖王公大人，有嚴志頡頏之行者，無不憚悇癢心而悅其色矣。今以中人之才，蒙愚惑之智，被汙辱之行，無本業所修，方術所務，焉得無有睥面掩鼻之容哉。今鼓舞者，繞身若環，曾撓摩地，扶旋猗那，動容轉曲，便媚擬神。身若秋葯被風，髮若結旌，騁馳若；木熙者，舉梧檟，據句枉，蝯自縱，好茂葉，龍夭矯，燕枝拘，援豐條，舞扶疏，龍從鳥集，搏援攫肆，蔑蒙踊躍。且夫觀者莫不為之損心酸足，彼乃始徐行微笑，被衣修擢。夫鼓舞者非柔縱，而木熙者非眇勁，淹浸漬漸靡使然也。是故生木之長，莫見其益，有時而修；砥礪監，莫見其損，有時而薄。藜藿之生，蝡蝡然日加數寸，不可以為櫨棟；楩柟豫章之生也，七年而後知，故可以為棺舟。夫事有易成者名小，難成者功大。君子修美，雖未有利，福將在後至。故《詩》云：日就月將，學有緝熙于光明。此之謂也。,GJTS-XXD,古今圖書集成·學行典,462
孝弟,親歿，廬墓，服闋出謝其鄰，至高氏家。忽雷雨大作，遶戶震垣，敷政起席，雷忽從其坐下穿屋成穴，而出數里。村舍皆壞，惟高氏宅獨完。人稱為雷避孝子。,GJTS-XXD,古今圖書集成·學行典,70
仁,則四德之體用不待悉數而足論人心之妙者，則曰：仁人心也，則四德之體用亦不待遍舉而該，蓋仁之為道乃天地生物之心即物，而在情之未發而此體已具，情之既發而其用不窮。誠能體而存之，則眾善之源、百行之本莫不在是此。孔門之教所以必使學者汲汲於求仁也，其言有曰：克己復禮為仁。言能克去己私復乎天理，則此心之體無不在，而此心之用無不行也。又曰：居處恭、執事敬、與人忠，則亦所以存此心也。又曰：事親孝、事兄弟、及物恕，則亦所以行此心也。又曰：求仁得仁則以讓國而逃，諫伐而餓，為能不失乎此心也。又曰：殺身成仁，則以欲甚於生、惡甚於死，而能不害乎此心也。此心何心也，在天地則油然生物之心，在人則溫然愛人利物之心，包四德而貫四端者也。或曰：若子之言則程子所謂愛、情、仁、性,GJTS-XXD,古今圖書集成·學行典,323
讀書,過秦則比擬，太過三國陳壽所作，任私意而好文，奇功偉蹟往往削沒，非裴松之小傳，一代英偉之士，遂為壽所誣。後世果有作者必當改作，以正壽之罪。奮昭烈之幽光，破曹瞞之鬼賊，千古一快也。晉史成於李唐，房杜諸人，故獨歸，美太宗耳。繁蕪滋蔓誣談，隱語鄙褻之事，具載之，甚失史體。三國過於略，而晉書過於繁，南北七代各有其書，至唐李延壽總為南北史，遣辭記事，頗為得中。而其事蹟污穢，雖欲文之，而莫能文矣。隋史成於唐興亡之際，徼訐好惡，有浮於言者，唐史二舊書劉煦所作，固未完備，文不稱事，而新書成於宋歐。宋諸公雖云完備，而文有作為之意，或過其實而議論純正，非舊書之比也。然學者當先舊而後新，五代二書皆成於宋舊，則薛居正新，則歐陽子也。新書一出，前史皆廢，所謂一洗。凡馬空者也，宋金史皆未成金史，只有實錄宋事纂錄甚多，而東都事略，最為詳備。是則前世之史也，學者必讀，歷代全史考之廢興之由。邪正之跡，國體國勢制度文物，坦然明白，時以六經旨要立論，其閒以試己意，然後取溫公之通鑑，宋儒之議論。校其長短是非，如是可謂之學史矣。,GJTS-XXD,古今圖書集成·學行典,449
慎微,《續明道雜志》：凡觀人之術無他，但作事神氣足者不富貴即壽考，但人作十事若一一中理無可議者也，自難得況，終身作事中理耶，其次莫若觀其所受此最切要，升不受斗不覆，即毀物理之不可移者。器寬易動意形於色得少為足與好妄語者，皆夭折貧賤之相，余驗之非一。《讀書錄》：觀人之法聽言最先，雖不能盡，亦可得七八分。,GJTS-XXD,古今圖書集成·學行典,148
孝弟,呂好和，名樂，性至孝。父沒，喪祭以禮。奉母及祖母曲盡愛敬。母疾，籲天祈代，煮藥和羹幾裂膚爛指。名儒吳與弼題其卷。,GJTS-XXD,古今圖書集成·學行典,56
立節,楚平王使奮揚殺太子建，未至而遣之，太子奔宋，王召奮揚，使城父人執之以至，王曰：「言出於予口，入於爾耳，誰告建也？」對曰：臣告之，王初命臣曰：「事建如事余，臣不佞，不能貳也；奉初以還，故遣之，已而悔之，亦無及也。」王曰：「而敢來，何也？」對曰：「使而失命，召而不來，是重過也，逃無所入。」王乃赦之。,CTEXT,說苑 ,148
虛心,王守仁悔者，善之端也，誠之復也，君子悔以遷於善，小人悔以不敢肆其惡，惟聖人而後能無悔，無不善也。無不誠也，然君子之過悔而弗改焉，又從而文焉，過將日入於惡，小人之惡悔而益深巧焉，益憤譎焉，則惡極而不可解矣，故悔者善惡之分也，誠偽之關也，吉凶之機也，君子不可以頻悔，小人則幸其悔，而或不甚焉耳，吾友崔伯欒氏以悔名其齋非曰：吾將悔而已矣，將以求無悔者也。故吾為之說如是。改過部紀事《左傳》：昭七年九月，公至自楚，孟僖子病不能相禮，乃講學之，苟能禮者從之，及其將死也，召其大夫曰：禮，人之幹也，無禮無以立，吾聞將有達者。曰孔丘，聖人之後也。而滅於宋，其祖弗父何，以有宋而授厲公，及正考父佐戴，武，宣，三命茲益共，故其鼎銘云，一命而僂，再命而傴，三命而俯，循牆而走，亦莫余敢侮，饘於是，鬻於是，以餬余口，其共也如是，臧孫紇有言曰：聖人有明德者，若不當世，其後必有達人。,GJTS-XXD,古今圖書集成·學行典,379
厚德,慶曆三年，有李京者，為小官。吳鼎臣在侍從，二人相與通家。一日京薦其友人於鼎臣，求聞達於朝廷。鼎臣即繳其書奏之，京坐貶官。未行，京妻謁鼎臣妻取別，鼎臣妻慚不出。京妻立廳事，召鼎臣幹僕語之曰：“我來既為往還之久，欲求一別。亦為乃公嘗有數帖與吾夫囑私事，恐汝家終以為疑，索火焚之而去。”,WIKI,宋稗類鈔,140
孝弟,成化丁亥十月，母陳氏遘疾，越明年五月，疾殆且劇，百方不療，計無出，翱忽晨起，悉以家事縷縷屬諸弟，若有事遠行者，貿貿而出，眾莫測其意，至暮扶而歸，喘息仆臥，出肝肉寸許付諸弟，眾方詰之，乃具言狀曰：吾度母疾不可治，走謁神廟禱而剖胸取肝，以香爐中灰塞血穴，血出不可止。遂昏然無所省，比覺日已向夕，蓋既絕而復甦也，遂剉肝內糜中，母食之疾頓愈，踰百餘日至八月疾復作然，後歿，鄰里親戚聞之，無不駭，異咸為之慘栗，垂涕者。時知縣鄺方達其事，于府未報遂寢。,GJTS-XXD,古今圖書集成·學行典,220
孝弟,幼喪父，事母至孝。母病，醫藥不效，或謂人肉能已病。真慨然，引刀刲股為羹，以進母，病遂愈。道真臥病，夢神人從天而下，持籀文符令吞之，比寤創已合。淳熙中，郡守上其事，詔旌之。,GJTS-XXD,古今圖書集成·學行典,85
忠藎,是役也，關守鎮遠，李潤堂守威遠，馬辰、多隆守定遠，皆僅數百兵，進不能戰，退不能守，門戶藩籬全不足恃。關與諸提鎮請於大帥某，力訴礮臺危急坐以待斃狀，不得兵，慟哭不行。某怒曰：「不到礮臺是畏死，即以軍法從事。」諸將曰：「礮臺何敢不往？兵不發，徒往何益？是迫之死也。國家死數提鎮不足惜，第恐大局一壞，喪師失地，於國體有關耳。」不聽，各礮台遂相繼失守，關及總兵祥福、遊擊麥廷章、都司沈占鼇、守備洪達科同時中礮陣亡。關身受數十創，半體焦爛，廷章亦存半體。關僕孫長慶既受關命，送印大府所，返而求主人尸，膝行入英人營，鈹交於胸，歷舉他尸數十審視乃得之。英人雖忌關而心敬其人，獨某靜鎮如故，英人由是進逼省垣矣。,WIKI,清稗類鈔,297
箴規,名為迎春黃胖。韓顧謂族子曰：「汝名能詩，可詠之。」即賦一絕云：「腳踏虛空手弄春，一人頭上要安身。忽然線斷兒童手，骨肉俱為陌上塵。」侂胄怫然，不終宴而歸。不久禍作。《石林詩話》載晏元獻題竿伎詩於中書廳壁云：「百尺竿頭嫋嫋身，足跟騰掛駭旁人。漢陰有叟君知否？抱甕區區亦未貧。」王荊公他日復書一首於後云：「賜也能言未識真，誤將心許漢陰人。桔槔俯仰何妨事，抱甕區區老此身。」觀此二詩，晏乃質實，王好更張。二公心地，即此占知矣。近日有人作竿戲詩曰：「人皆歡喜上高竿，上去準時下亦難。若到上頭須把捉，幾多人在下頭看。」此與宋人諷賈似道詩同意。賈當國日，人有作詩云：「收拾乾坤一擔擔，上肩容易下肩難。勸君高著擎天手，多少旁人冷眼看。」,WIKI,宋稗類鈔,310
安勉,則六合不足均也。是故禹之決瀆也，因水以為師；神農之播穀也，因苗以為教。夫萍樹根于水，木樹根于土，鳥排虛而飛，獸蹠實而走，蛟龍水居，虎豹山處，天地之性也。兩木相摩而然，金火相守而流，員者常轉，窾者主浮，自然之勢也。是故春風至則甘雨降，生育萬物，羽者嫗伏，毛者孕育，草木榮華，鳥獸卵胎；莫見其為，而功既成矣。秋風下霜，倒生挫傷，鷹鵰搏鷙，昆蟲蟄藏，草木注根，魚湊淵；莫見其為者，滅而無形。木處榛巢，水居窟穴，禽獸有芃，人民有室，陸處宜牛馬，舟行宜多水，匈奴出穢裘，于、越生葛絺。各生所急，以備燥濕；各因所處，以禦寒暑；並得其宜，物便其所。由此觀之，萬物固以自然，聖人又何事焉。,GJTS-XXD,古今圖書集成·學行典,286
隱逸,每欲作詩，即伏草中冥搜，或得之則躍而出，適遇之者無不驚。真宗祀汾陰過鄭召朴欲命之官。即問卿來得無以詩送行者乎。朴揣知帝意，謬云無有，惟臣妻一篇帝使誦之曰：便休落魄貪杯酒，更莫猖狂愛做詩。今日捉將官裡去，這回斷送老頭皮。帝大笑賜束帛遣還山野。和易通俗人樂從之游。王魏公當國尤愛之。野亦數相好無間天禧，末魏公屢求退不許，適野寄以詩曰：人間宰相惟三載，君在中書四十年。西祀東封俱已了，好來平地作神仙。魏公亟袖以聞遂得謝政。朴死無子而野有子閑能襲父。風年八十餘亦得長生之術。司馬溫公陝人閑死，為誌其墓。故世知野者多而朴無甚聞。然皆一節之士。世競於進取者多不可無此曹一二警勵之。與指嵩山為仕途捷徑者異也。,GJTS-XXD,古今圖書集成·學行典,297
狷介,常熟單德昭德棻，乾隆時人。年十三四時，曾一應縣試，見儕輩雜處堂下，縣吏抱牘呼名序進，便卻走疾出，自此割棄舉業不再試。毘陵胡芋莊香昊見金陵應試者披襟跣足，及隸卒搜檢狀，曰：「士不可賤，奈先自賤何！」遂棄帖括不赴試。,WIKI,清稗類鈔,106
孝弟,景德中，事母至孝，後母卒，廬于墓。鄉人憫其貧，日給以食，墓去水遠，無以滌祭器，感夢得泉，人稱曰：孝感泉。王相，萬縣學生。家貧力學，父疾篤，籲天乞代割股以進，疾愈。人稱其孝。事親純孝，親歿廬墓，甘露降五里，賜帛旌表。母年八十，忽病不起，承嗣告天願以身代母，卒哀毀傷，生負土成墳，廬墓三年。力學至孝，舉孝行。陳搢，南充生員。父陳于王教諭營山，搢事於官，父暴疾篤，搢哀號夜禱，割股以進，士林重之。耿聯甲，南充武生。父疾篤聯，甲夜禱於，割股進父，病竟痊可。馮瑛，南充武生。父馮光偉夙患病，一夕疾篤，瑛割股和藥，竟賴以痊。張天賜，南充民。母病，割股進之，獲愈。逾年復病，別男女骸骨作二塚葬之，亦愈。居喪至孝，負土成墳，廬於其側，靈禽異鳥悉集其所，時以為孝所感云。性孝，父才運病篤，瑜割股痊之。知縣卞詵於道旁，築臺立石，旌表其孝。,GJTS-XXD,古今圖書集成·學行典,359
隱逸,松江漁翁者，不知其姓名。每棹小舟游長橋，往來波上，扣舷飲酒，酣歌自得。紹聖中，閩人潘裕自京師調官回，過吳江，遇而異焉，起揖之曰：予視先生氣貌，固非漁釣之流，願丐緒言，以發蒙陋。翁瞪視曰：君不凡，若誠有意，能過小舟語乎。裕欣然過之。翁曰：吾厭喧煩，處閒曠，遯跡於此三十年矣。幼喜誦經史百家之言，後觀釋氏書，今皆棄去。唯飽食以嬉，尚何所事。裕曰：先生澡身浴德如此。今聖明在上，盍出而仕乎。笑曰：君子之道，或出或處，吾雖不能棲隱巖穴，追園、綺之蹤，竊慕老氏曲全之義。且養志者忘形，養形者忘利，致道者忘心，心形俱忘，其視軒冕如糞土耳，與子出處異趣，子勉之。裕曰：裕也不才，幸聞先生之高義，敢問舍所在。曰：吾姓名且不欲人知，況居室耶。飲畢，長揖使裕反其所，鼓枻而去。,GJTS-XXD,古今圖書集成·學行典,328
謙讓,故德行寬容、而守之以恭者榮；土地廣大、而守之以儉者安；位尊祿重、而守之以卑者貴；人眾兵強、而守之以畏者勝；聰明睿智、而守之以愚者哲；博聞強記、而守之以淺者不溢。此六者皆謙德也。易曰：謙、亨，君子有終，吉。能以此終吉者、君子之道也。貴為天子，富有四海，而德不謙，以亡其身者、桀紂是也，而況眾庶乎。夫易有一道焉，大足以治天下，中足以安國家，近足以守身者、其惟謙德乎。詩曰：湯降不遲，聖敬日躋。,GJTS-XXD,古今圖書集成·學行典,194
篤行,少穎異，讀書過目成誦，童年從侍御遊南臺，應對賓客如成人，人咸奇之。因遘疾，棄舉子業，雅工古文詩歌，搆思覓句忘寢食。而與友人商確古今，昕夕不倦。又崇禮退讓，輕財樂施，一切生產不問。人有負者輒毀其券，歲大饑，穀價騰貴。宅內鑿塘建書舍，假此興工以賑貧民。又設粥餔饑，全活千餘人。年僅四十二，所著有《西渠槁》。子彥雍並登進士，累贈都察院右僉都御史。,GJTS-XXD,古今圖書集成·學行典,170
賢明,穆姬者，秦穆公之夫人，晉獻公之女，太子申生之同母姊，與惠公異母。賢而有義。獻公殺太子申生，逐群公子。惠公號公子夷吾，奔梁。及獻公卒，得因秦立。始即位，穆姬使納群公子曰：「公族者，君之根本。」惠公不用，又背秦賂。晉饑，請粟於秦，秦與之。秦饑，請粟於晉，晉不與。秦遂興兵與晉戰，獲晉君以歸。秦穆公曰：「埽除先人之廟，寡人將以晉君見。」,CTEXT,列女傳 ,165
孝弟,丁澄，西海所百戶。少孤，事母以孝聞。母疾，澄割股療之，母愈。人以為孝感。知州旌其孝行。後以征倭陣亡。輓章有割股昔時終孝養，捐驅今日盡忠良之句。,GJTS-XXD,古今圖書集成·學行典,71
孝弟,與弟衡字平國生同乳，二歲喪母，十歲喪父，兄弟每以不逮事親為恨。政和中，改葬其母於楊山，負土成墳，廬於墓左。未幾，廬所產木一本兩榦，高丈許復合於一，至其末乃分兩榦五枝，鄉人以為瑞。,GJTS-XXD,古今圖書集成·學行典,89
義俠,曹本榮嘗官國子監司業，黃岡人。有同年譚鳳禎歾於京師，為之治喪，其妾生子，令室中婢乳之。後成立，魏敏果公象樞為賦《古人交行》。,WIKI,清稗類鈔,62
孝友,申祥麟故習秦聲，渭南人。初出山，由漢中渡江，南至武昌。其地有胡妲者，藝頗精，求其指示，欲藉以假食，不肯授，轉唶同輩揶揄之。大憤，棄去，乃傭於金彈兒家。彈兒，漢陽名娼也。祥麟事之，見其一顰一笑，一舉止一飲食寤寐，明姿冶態，備極諸好。居一載，曰：「吾得之矣。」復請奏技，觀者一座盡傾。又數月，夜宿旅店，忽有白刃自牖至，揕其首，亟避，出視之，即胡妲也。知其地不可居，即日返渭南。,WIKI,清稗類鈔,186
篤行,少慷慨，有不可奪之志。好學博通，性不虛諾。閉門修己，不交當世，每至吉凶，親表贈遺，一無所受。年十二，喪父，哀慕毀悴，杖而後起。司空裴秀弔之，匍匐號訴，哀慟感人。秀出而告人曰：此子長大必為佳器。歸而命子頠造焉。服闋，遂廬於墓所。頠慕而造之，皆託行不見。家貧，藜藿不充，人不堪其憂，而忠不改其樂。頠為僕射，數言之于司空張華，華辟之，辭疾不起。人問其故，忠曰：吾茨簷賤士，本無宦情。且茂先華而不實，裴頠慾而無厭，棄典禮而附賊后，若此，豈大丈夫之所宜行耶。裴常有心託我，常恐洪濤蕩嶽，餘波見漂，況可臨尾閭而闚沃焦哉。太守陳楚迫為功曹。會山羌破郡，楚子出走，賊射之，中三創。忠冒刃伏楚，以身捍之，泣曰：韋忠願以身代君，乞諸君哀之。亦遭五矢。賊相謂曰：義士也。忠於是負楚以歸。後仕劉聰，為鎮西大將軍、平羌校尉，討叛羌，矢盡，不屈節而死。,GJTS-XXD,古今圖書集成·學行典,362
言語,晉伯宗每朝，其妻戒曰：子好直言必及於禍。賈山曰：言切直則不用而身危。嵇叔夜曰：剛腸疾惡輕肆直言遇事便發甚不可也。顏延之性褊激，肆意直言人多忌之。劉道原曰：吾有一失，直言自信不遠嫌疑。或問：人於議論多欲直，己無含容是氣不平否。程子曰：亦是量狹。張南軒曰：狃於能直者所發多弊。司馬溫公曰：劉道原與王介甫有舊方，介甫用事呼吸成禍福，道原獨奮厲不顧直言，其事不合眾心，或面刺介甫至變色如鐵，或稠人廣坐介甫之人滿側，道原公議其得失，無所隱惡之者，側目愛之者，寒心張天祺請罷條例司，因詣中書直陳其事詞氣甚厲。介甫以扇掩面而笑，天祺怒曰：參政笑戩，戩亦笑，參政豈惟戩笑天下無不笑之者。暘叔解之曰：察院不須如此。天祺顧曰：只相公得為無過耶。,GJTS-XXD,古今圖書集成·學行典,312
孝弟,母遭兵擄，和年十四，晝夜泣涕，籲天尋至遼東，見其母。主者留不即遣，和奏請乃得與母俱還，途遇虎，母子俱無恙。,GJTS-XXD,古今圖書集成·學行典,53
孝弟,豪祝天斷葷飲三年，每夕焚香拜斗祈代，忽一夜夢中若有告者曰：園有肉可療病。起索果得一鳥，為羹而進父，疾瘥發為疥，豪日夜抑搔之，妻屢勸治生怒出之，父疾復作斷葷祈禱如初，疾又愈，後數年，父終無葬具，傭身取直以葬廬於墓側，越期終鄉人憐而葬之，過其墓者咸起敬焉，從子紋，事父亦盡孝，遇疾升屋，籲天願代，果先亡，父壽竟至期頤，皆豪德化所染云。有疾百治不瘥，呼天請代，乃陰刲股以進食，果愈。,GJTS-XXD,古今圖書集成·學行典,188
孝弟,吳肇豳字允孝，為孝子，榮讓冢孫，七歲聞母訃於侗莊，哀感行路，年十七補博，士弟子耿楚侗，深器重之，父病籲天請代及喪葬於丘，原猶朝夕省視，力辭伯考古愚公繼資巨萬撫，二弟諸子愛甚篤，修復世祖丘隴，免強鄰侵沒。,GJTS-XXD,古今圖書集成·學行典,101
技勇,常熟多拳師，同時有四庭柱、一正梁之目。正梁者，陶姓，最勇健。庭柱者，二文二武，均舉人，其一曰仲家德，且以制藝著稱於時。,WIKI,清稗類鈔,59
篤行,少嗜學，至老不輟，讀書務窮理，而於百家數術靡不旁通其說。養親具必豐，族人貧者月有廩；年當入學者家有塾，鄰里有急必周之。歲歉，為粥食餓者，所活千百計。至自奉乃極儉薄，甫踰弱冠，大盜竊發，官軍進討，強起其父懋以鄉導汲隨，行身踐重山，探其巢穴，事平口不言功，識者推其雅量。晚益務韜晦，自號：水西翁。子機字審言，刻意於學，通《春秋》、《左氏》大旨，好讀《資治通鑑》而窺其理，亂得失之源。孝於父，而敬於兄，事必咨而後行。撫育二妹逮於有家，待賓客朋友有禮，樂賑鄉人之急，人或懷嶮巇以相傾忍，弗與較，綽有父風。,GJTS-XXD,古今圖書集成·學行典,248
孝弟,父永樂間任長山知縣，時有犯者，連坐當刑，祥願代之臨刑，神色不變，上嘉其孝，父子俱免，大宥天下，其銜恩者繪像祀之。,GJTS-XXD,古今圖書集成·學行典,56
八姦,明君之於內也，娛其色而不行其謁，不使私請。其於左右也，使其身必責其言，不使益辭。其於父兄大臣也，聽其言也必使以罰任於後，不令妄舉。其於觀樂玩好也，必令之有所出，不使擅進不使擅退，群臣虞其意。其於德施也，縱禁財，發墳倉，利於民者，必出於君，不使人臣私其德。其於說議也，稱譽者所善，毀疵者所惡，必實其能、察其過，不使群臣相為語。其於勇力之士也，軍旅之功無踰賞，邑鬥之勇無赦罪，不使群臣行私財。其於諸侯之求索也，法則聽之，不法則距之。,CTEXT,韓非子 ,214
篤行,胡俊孚，號惟一。嘗築石溪書院，請江村姚仲雲講明道學，躬為門人，以勵諸生。歲饑，自出粟二千石賑濟，事聞旌表。後授松江財賦提舉。,GJTS-XXD,古今圖書集成·學行典,62
篤行,嘉靖中進士，以刑部主事為漕撫理刑，執法不阿，與漕臣左。會漕臣罷官，杲亦罷，無慍意，曰：得修禮訓以式鄉閭，豈不若一官耶。乃倡諸子置田八百畝歸景賢祠，歲收其入以周族人，謂之族田。又置田五十畝歸世德祠，畀宗子供禴祀，謂之祭田。聚里族之子弟置塾講業，置田二百畝以給稍廩，謂之學田。以宗族日繁更徭不支，置田三百畝分贍之，謂之役田。又捐貲築城，邑人賴之。,GJTS-XXD,古今圖書集成·學行典,171
義俠,萬安有術者，談五行，立決人死期，疏先後宜死者凡六人，節與焉。將及期，置酒，召所買田舍主畢至，曰：「吾往買若田宅，若心中願之乎？價得毋不足乎？欲贖者視券價，不足者追償以金。」又召諸貸者曰：「汝貸金若干，子母若干矣，能償者捐其息。」貧者立券還之，曰：「毋使我子孫患苦汝也。」及期，大會戚友，沐浴更衣待死，顏色陽陽如平時。戚友相候視，至夜分迺散去。其後此五人者果各如期死，節更活七年。,WIKI,清稗類鈔,189
孝,子曰：「孝子之喪親也，哭不偯，禮無容，言不文，服美不安，聞樂不樂，食旨不甘，此哀戚之情也。三日而食，教民無以死傷生。毀不滅性，此聖人之政也。喪不過三年，示民有終也。為之棺槨衣衾而舉之，陳其簠簋而哀戚之；擗踴哭泣，哀以送之；卜其宅兆，而安措之；為之宗廟，以鬼享之；春秋祭祀，以時思之。生事愛敬，死事哀戚，生民之本盡矣，死生之義備矣，孝子之事親終矣。」,CTEXT,孝經,174
門閥,合族之法，因其地而異。山西尉遲氏，自唐至今，未嘗分家。其法：於族中選有才行者為族長，有事則至宗祠理之。有公案，有鈐記，凡族中事，皆聽其一言為進止，無敢違。繼任者即由前族長自舉，他人不得干預。既舉，定三日受事。又蘇州范氏為文正公後裔，巨族也。向推一人為族長，設公案，聽斷一族之事。有鈐記，死或他故，則更以鈐記授後任。交替時必著公服，一若官之受代者然。,WIKI,清稗類鈔,174
中和,必累聖人而後治。夫既已如是而足以治矣，而彼一人者又曰我必自為之而後治之，則非愚則病惑者矣。故治莫利於因因而博，則其去自為而自用者，不遠也。惟因而不博者得之。夫孔子學幾七十矣，老矣，鍊而酌且審矣，亦博而且約矣。而所刪所定所贊而所修者，幾何哉，治備是矣。民可以使由而止矣，而今之治者顧曰我且博焉，則非愚且病惑者矣。故曰貴因故又曰因又不貴博。,GJTS-XXD,古今圖書集成·學行典,168
論功,有虞氏之時，三苗不服，禹欲伐之，舜曰：『是吾德未喻也。』退而脩政，而三苗服。不牧之地，不羈之民，聖王不加兵，不事力焉，以為不足煩百姓而勞中國也。今明主脩聖緒，宣德化，而朝有權使之謀，尚首功之事，臣固怪之。夫人臣席天下之勢，奮國家之用，身享其利而不顧其主，此尉佗、章邯所以成王，秦失其政也。孫子曰：『今夫國家之事，一日更百變，然而不亡者，可得而革也。逮出兵乎平原廣牧，鼓鳴矢流，雖有堯、舜之知，不能更也。』戰而勝之，退脩禮義，繼三代之跡，仁義附矣。戰勝而不休，身死國亡者，吳王是也。,CTEXT,鹽鐵論 ,240
審幾,其所由來必有其漸良，由不能慎之於始，審之於微思其所必至之患，而豫先有以防之也，此三君者皆有過人之才，當既濟之時，不能防微謹始思患而豫防之以馴致，夫困苦流離之極有不忍言者，吁可不戒哉。臣故因大易思患豫防之象，而引三君之事，以實之而著於審幾微之末，以垂萬世之戒，後世人主尚鑒於茲，兢兢業業謹之於微，毋使一旦不幸而蹈其覆轍焉，豈彼一時一人之幸。其實千萬世億兆之人之幸也。,GJTS-XXD,古今圖書集成·學行典,182
孽嬖,文姜者，齊侯之女，魯桓公之夫人也。內亂其兄齊襄公。桓公將伐鄭納厲公，既行，與夫人俱將如齊也，申繻曰：「不可。女有家，男有室，無相瀆也，謂之有禮，易此必敗。且禮婦人無大故則不歸。」桓公不聽，遂與如齊。,CTEXT,列女傳 ,99
篤行,弱冠入太學。靖康初金寇迫，諸生怖懼欲逃去，如規曰：吾輩久被教育，國家阽危乃欲求免，苟活乎。聞者愧之。後授廣昌尉邑，故多盜邏者，多擾平民。如規戢下嚴，民賴安緝，於是捕得盜。令欲上其功，辭曰：夫欲殺人取官，職所不願也。剖決精明，吏民畏服。秩滿，篋中不一物，惟漢書一部，調興國司理，不赴，遂歸隱。自號：鹿巖居士。縣起學宮，與錢堯卿等規畫，既成，又為置田養士。年七十九卒。十朋詩云：真君雅敬黃承事，仙席曾先竇十郎。平生手不釋卷，隱不忘君，嘗賦詩曰：鹿巖亦冒長沙姓，說著中原便涕流。其忠義至老不衰云。,GJTS-XXD,古今圖書集成·學行典,245
篤行,賦性孝友，治父喪必準諸禮事，繼母葉氏孝養備至。每宗黨鄉鄰有無喪葬，輒黽勉周之，或典妻質子以償者，即焚券卻謝。萬曆壬寅詔賜高年冠帶粟帛。邑令張邦翼申請寵錫優異，羅致賓筵，年九十卒。趙啟，宋萬曆中漳水壞稼，歲大祲。啟宋輸粟一千二百石以賑，建坊旌表。,GJTS-XXD,古今圖書集成·學行典,122
稱譽,歐陽文忠公在潁上日，取《新唐書列傳》令其子棐讀而臥聽之，至藩鎮傳敘，嗟嘗曰：「若皆如此，其筆力亦何可及。」公平日少許人，惟服韓稚圭。嘗因事歎曰：「屢百歐陽修，何敢望韓公！」,WIKI,宋稗類鈔,86
篤行,王綱，字振沖，其先自閩徙錢塘，又徙襄陽，遂家穀。元符閒進士，通判徽州，即解綬歸，求深林居之，人知其為德人也。稱為長者，有寇自均房來，綱曰：吾若去，必殘吾鄉。因具牛酒待寇，素聞其賢，約其黨不忍犯。由是郡國聞風爭奔，飢者待哺，凍者索衣，婚喪弗舉者助之，里人名為無怨公。比之伏不鬥云，子之望諫議大夫參知政事，贈綱太子太傅，學士梅溪王十朋銘碑，有同峴首云。,GJTS-XXD,古今圖書集成·學行典,174
學思,自昔聖賢教人之法，莫不使之以孝弟忠信莊敬，持養為下學之本，而後博觀眾理，近思密察，因踐履之實以致其知其發端啟要。又皆簡易明白，初若無難解者，而及其至也，則有學者終身思勉，而不能至焉。蓋非思慮揣度之難，而躬行默契之不易。故曰：夫子之文章，可得而聞也，夫子之言性與天道，不可得而聞也，夫聖門之學，所以從容積累涵養成就，隨其淺深無非實學者，其以此與今之學者，則不然。蓋未明一理，而已傲然自處，以上智生知之流視聖賢，平日指示學者，入德之門，至親切處例，以為鈍根。小子之學無足留意，其平居道說，無非子貢所謂不可得。而聞者，往往務為險怪懸絕之言，以相高。甚者，至於周行卻立瞬目揚眉，內以自欺，外以惑眾，此風肆行，日以益甚。使聖賢至誠善誘之教，反為荒幻險薄之資，仁義充塞，甚可懼也。,GJTS-XXD,古今圖書集成·學行典,334
至樂,支離叔與滑介叔觀於冥伯之丘，崑崙之虛，黃帝之所休。俄而柳生其左肘，其意蹶蹶然惡之。支離叔曰：「子惡之乎？」滑介叔曰：「亡。予何惡？生者，假借也；假之而生生者，塵垢也。死生為晝夜。且吾與子觀化而化及我，我又何惡焉？」,CTEXT,莊子 ,107
來民,地，方百里者：山陵處什一，藪澤處什一，谿谷流水處什一，都市蹊道處什一，惡田處什二，良田處什四，以此食作夫五萬。其山陵藪澤谿谷可以給其材，都邑蹊道足以處其民，先王制土分民之律也。,CTEXT,商君書 ,88
清介,阮瑀余以王事，適彼洛師，瞻望首陽，敬弔伯夷，東海讓國，西山食薇，重德輕身，隱景潛暉，求仁得仁，稱之仲尼，沒而不朽，身沈名飛。晉陶淵明二子讓國，相將海隅，天人革命，絕景窮居，采薇高歌，慨想黃虞，貞風凌俗，爰感懦夫。,GJTS-XXD,古今圖書集成·學行典,106
剛柔,何也。曰：春秋禮百物，辨品類，別嫌微，修本末者也。是故星墜謂之隕，螽墜謂之雨，其所發之處不同，或降於天，或發於地，其辭不可同也。今四者俱為變禮也同，而其所發亦不同，或發於男，或發於女，其辭不可同也。是或達於常，或達於變也。器從名，地從主人之位制，權之端焉，不可不察也。夫權雖反經，亦必在可以然之域，不在可以然之域，故雖死亡，終弗為也，公子目夷是也。故諸侯父子兄弟，不宜立而立也，春秋視其國，與宜立之君無以異也，此皆在可以然之域也；至於鄫取乎莒，之以為同居，目曰莒人滅鄫，此不可以然之域也。,GJTS-XXD,古今圖書集成·學行典,244
隱逸,及死也，碑文墓誌必窮天地之大德，盡生民之能事，為君共堯舜連衡，為臣與伊皋等跡，牧民之臣浮虎其清塵，執法之吏埋輪謝其梗直，所謂生為盜跖，死為夷齊，妄言傷正，華辭損實，當時搆文之士慚逸此言。步兵校尉李澄問曰：太尉府前浮圖，形製甚古，猶未崩毀，未知何時造？逸曰：晉義熙十二年，劉裕伐姚泓，軍人所作，汝南王聞而異之，拜為義父。因而問何所服餌，以致長年。逸云：吾不知養生，自然長壽。郭璞嘗為吾筮云壽年五百，歲今始餘半，常給步挽車一乘遊於市里，所經之處多記舊跡，三年以後遁去，莫知所在。嘗封關內侯，辭榮階，聚徒數百人以授業終。,GJTS-XXD,古今圖書集成·學行典,257
方正,阮宣子論鬼神有無者，或以人死有鬼，宣子獨以為無，曰：「今見鬼者，云箸生時衣服，若人死有鬼，衣服復有鬼邪？」,CTEXT,世說新語 ,53
君子小人,唐李德裕世所謂小人者便辟巧佞，翻覆難知，此小人常態不足懼也。以怨報德此其甚者也。背本忘義，抑又次之，便辟者疏遠之則無患矣。翻覆者不信之則無尤矣。唯以怨報德者不可預防，此所謂小人之甚者也。背本者雖不害人亦不知感昔。傷蛇傅藥而能報飛，鴞食椹而懷音。以怨報德者不及傷蛇遠矣。背本忘義者不及飛鴞遠矣。至於白公負卵翼之德宰嚭，遺灌溉之恩，陳餘棄父子之交，田蚡忘跪起之禮，此可與叛臣怨子同誅，豈止於知己之義也。世以小人比穿窬之盜，殊不然也。夫穿窬之盜迫於饑寒於高貲者，有何恩義於多藏者。有何仁愛。既無恩愛則是取資於路，拾金於野。若能識廉恥而不為是，有償金者之行矣。若忍饑饉而不食是有蒙袂者之操矣。所以陳仲弓觀梁上之盜察非惡人，由是而言盜賊未為害矣。然操戈鋋挾弓矢以眾暴寡，殺人取財謂之盜。比於以怨報德之人者亦未為甚焉。何者人之父子兄弟有不相，知者德於人者是知之矣。焉得負之哉。,GJTS-XXD,古今圖書集成·學行典,382
權譎,秦檜當國，京下忽缺現錢，市間頗皇皇。忽一日，秦相呼—鑷工櫛發，以五千當二錢稿之。諭曰：「此錢數日有旨不使，可早使也。」鑷工遂與外人言之。不三日，京下現錢頓出。一云：「民間以乏現鏹告，貨壅莫售，日囂而爭。」京尹曹泳以白檜，檜笑曰：「易耳。」即席命召文思院官，未至，趨者絡繹，奔而來。亟諭之曰：「適得旨欲變錢法，煩公依舊夾錫樣鑄一緡。將以進入，盡廢現鏹不用。約以翌午畢事。」院官唯而退，夜呼工鞲液將以及期。富家聞之大窘，盡輦宿藏，爭取金粟，物價大昂，泉溢於市。既而樣上省，寂無所聞矣。都堂左揆閣前有榴，每著實，檜默數焉。忽亡其二，不之問。一日將排馬，忽顧謂左右，取斧伐樹。有親吏在旁倉卒對曰：「實甚佳，去之可惜。」檜反顧曰：「汝盜吾榴。」吏叩頭服。,WIKI,宋稗類鈔,322
節義,楚昭越姬者，越王句踐之女，楚昭王之姬也。昭王讌遊，蔡姬在左，越姬參右。王親乘駟以馳逐，遂登附社之臺，以望雲夢之囿。觀士大夫逐者既驩，乃顧謂二姬曰：「樂乎？」蔡姬對曰：「樂。」王曰：「吾願與子生若此，死又若此。」蔡姬曰：「昔弊邑寡君，固以其黎民之役，事君王之馬足，故以婢子之身為苞苴玩好，今乃比於妃嬪，固願生俱樂，死同時。」王顧謂史書之，蔡姬許從孤死矣。,CTEXT,列女傳 ,176
篤行,修身正行，不可以不慎：嗜欲使行虧，讒諛亂正心，眾口使意回，憂患生于所忽，禍起于細微，汙辱難湔灑，敗事不可復追，不深念遠慮，後悔當幾何。夫徼幸者，伐性之斧也；嗜欲者，逐禍之馬也；諂諛者，窮辱之舍也；取虐于人者，趨禍之路也，故曰去徼幸，務忠信，節嗜欲，無取虐于人，則稱為君子，名聲常存。怨生于不報，禍生于多福，安危存于自處，不困在于蚤豫，存亡在于得人，慎終如始，乃能長久。能行此五者，可以全身，己所不欲，勿施于人，是謂要道也。顏回將西遊，問于孔子曰：何以為身。孔子曰：恭敬忠信，可以為身。恭則免于眾，敬則人愛之，忠則人與之，信則人恃之；人所愛，人所與，人所恃，必免于患矣，可以臨國家，何況于身乎。故不比數而比疏，不亦遠乎。不修中而修外，不亦反乎。不先慮事，臨難乃謀，不亦晚乎。凡司其身，必慎五本：一曰柔以仁，二曰誠以信，三曰富而貴毋敢以驕人，四曰恭以敬，五曰寬以靜。思此五者，則無凶命，用能治敬，以助天時，凶命不至，而禍不來。敬人者，非敬人也，自敬也。貴人者，非貴人也，自貴也。,GJTS-XXD,古今圖書集成·學行典,437
鑒識,王沂公曾初就殿試，已有盛名。李文靖公沆為相，適求婿，語其夫人曰：“吾得婿矣。”乃舉公姓名曰：“此人今次不第，後亦當為公輔。”是時呂文穆公家亦求姻於沂公。公聞文靖言曰：“李公知我。”遂從李氏。唱名果在第一。晏元獻嘗屬范文正擇婿。久之，文正言有二人：其一富高；一張為善。元獻曰：“二人孰優？”文正曰：“富修謹，張疏俊。富君器業尤遠大。”遂納富，即鄭公也。時猶未改名。以宰相得宰相，衣冠以為盛事。為善亦安道舊名。,WIKI,宋稗類鈔,203
遊覽,爾乃息偃暇豫，攜手同征，遊乎北園，以娛以逞，欽太●之統氣，樂乾坤之布靈，誕煙熅之純和，百卉挺而滋生，谷風習以順時，橈百物而有成，行中林以彷徨，玩奇樹之抽英，或素華而雪朗，或紅彩而發赬，綠葉幽蔕，紫柯朱莖，楊柳依依，鍾龍蔚青，紛灼灼以舒葩，芳馥馥以播馨，嗟珍果之叢生，每異類而絕形，稟沖和以固植，信能實而先榮，於是迴旋詳觀，目周意倦，御于方舟，載笑載言，仰泝涼風，俯濯纖腕，極歡欣以從容，乃升車而來反。,CTEXT,藝文類聚 ,200
隱逸,靈巖霞蔚，石室鱗構，青松標空，蘭泉吐漏，籠薈可遊，芳津可漱，玄谷蕭寥，鳴琴獨奏，先生體之，寂坐幽岸，凝冰結樸，熙陽靡煥，潛真內全，飛榮外散，凌崖高嘯，希風朗彈，道有冥廢，運有昏消，達隱不巖，玄跡不標，或曰先生，晦德逍遙，嵇子秀達，英風朗烈，道俊薰芳，鮮不玉折，兆動初萌，妙鑒奇絕，翹首丘冥，仰想玄哲。,CTEXT,藝文類聚 ,150
潛歎,凡有國之君者，未嘗不欲治也，而治不世見者，所任不賢故也。世未嘗無賢也，而賢不得用者，群臣妬也。主有索賢之心，而無得賢之術，臣有進賢之名，而無進賢之實，此以人君孤危於上，而道猶抑於下也。,CTEXT,潛夫論 ,92
孝弟,父業，郡門下掾，送太守妻子還鄉里，至河內亭，盜夜劫之，業與賊戰死，遂亡失屍骸。武時年幼，不及識父。後之太學受業，每節，常持父遺劍，至亡處祭醊，泣而還。太守第五倫嘉其行，舉孝廉。遭母喪過毀，傷父魂靈不返，因哀慟絕命。,GJTS-XXD,古今圖書集成·學行典,107
篤行,整治書經，尤精于易。嘗館于某姓，夜靜鄰婦至，挑燈閱書，終不答。將旦，婦跪而泣曰：我誤甚，悔亦無及。幸無露我名。任正色曰：爾第去，我豈敗人名以自成名者。侵晨假他事辭歸，終身不復言。孫光啟髫年游泮，有父老訝之，因嘆息述其事，以彰善報云。,GJTS-XXD,古今圖書集成·學行典,116
孝弟,名石泉，東漢孝子，姜詩：子方七歲，母為父出，安安曾問卜於麻姑，飛雲洞時，負米鄰姑家，以養母，後代母汲水供姑，為水漂去，至今立像祀之。,GJTS-XXD,古今圖書集成·學行典,66
正直,先是，沈報工竣，由水利局司道委員驗工，稟復工堅料實，請開壩便舟楫，丁批准，沈即遵批開壩，而丁忽專札飭令毋許開壩。壩已開，不可復堵，面陳之下，丁謂沈不遵後命，沈謂後命至已在奉批開壩之後。丁謂工必草率，故倉皇開壩，以掩其跡。沈謂工經委員驗報，壩係奉文准開，果有所疑，何不委員復驗，而遽批准開之牘。丁怒其藐視上官，沈請參處，丁曰：「罪不止此。」沈請奏明戍邊，丁曰：「戍邊何足蔽辜！我誓殺汝。」沈乾笑，謂：「今日不殺我，不成丈夫。」事遂決裂。張既詳詢始末，復問：「前批以何日奉到？壩以何日開？第二次公文以何日到？」一一具答之，並謂有卷可稽。張曰：「奈何忘上下之分？輕上官，是輕朝廷也。假令汝之子弟據理悻悻與汝爭，汝豈能堪？長官於屬吏，猶尊屬，汝亦曾權首郡篆,WIKI,清稗類鈔,324
孝弟,髫年補邑庠，試棘圍十一次不售。茂十歲事善如父。暮年兄弟鰥居，餐寢與俱。兄易簀之日，哀毀幾絕，誓曰即相從于地下也。果後百日而歿。,GJTS-XXD,古今圖書集成·學行典,63
隱逸,悠悠范子，求仁在己，進報危國，退弘妙理，身與勳偕，名與身否，逸群遠遊，永齊終始。又《魯仲連贊》曰：峨峨先生，有邈其節，流仁憂亂，抗道自絜，隨事抑揚，與時開閉，在幽能泰，處悶惟悅。又《莊周贊》曰：邁邁莊周，騰世獨遊，遁時放言，齊物絕尤，垂釣一壑，取戒犧牛，望風寄心，託志清流。,CTEXT,藝文類聚 ,137
篤行,八世同爨，家屬七百口，居室六百區，每旦鳴鼓會食。嘗出稻五千賑貸貧民。景德二年，轉運使馮亮以聞，詔旌其門。天禧中，侍御史韓億安撫江南，使還，言綱家稅籍錢四百餘千，米二千五百斛，同居四百年，而本縣科率一無寬假，望蠲其戶雜科，詔從之。,GJTS-XXD,古今圖書集成·學行典,114
孝友,伏念臣繼母蔣氏年已七十一歲，臣又係獨子，憶自雍正甲辰秋服闋赴補，母子離別，十五年於茲矣；丙午冬，從軍出塞，母氏含藜藿以弄孫，倚門閭而望子，又十二年於茲矣。臣今雖復朝班，尚違子舍，頃者母氏書來，道及行動艱難，耳目昏聵，開緘捧讀，愧懼交并。欲歸養，則家道貧苦，甘旨不供，不孝有三，其一斯在。欲迎養，則廣西至京，水陸七千餘里，江湖之風波可畏，車馬之顛覆亦可虞。,WIKI,清稗類鈔,177
簡選,齊桓公良車三百乘，教卒萬人，以為兵首，橫行海內，天下莫之能禁，南至石梁，西至酆郭，北至令支。中山亡邢，狄人滅衛，桓公更立邢于夷儀，更立衛于楚丘。晉文公造五兩之士五乘，銳卒千人，先以接敵，諸侯莫之能難，反鄭之埤，東衛之畝，尊天子于衡雍。,CTEXT,呂氏春秋 ,117
心意,《仰山脞錄》：吉水東川羅公僑云：人於一日，自朝至夕，由興至寢，不可有一毫惡念，惡念一萌即斬絕之，使根株悉拔。不可一息無善念，善念一萌即充廣之，使若泉達火。然予謂只此二條，人能體驗於心身，則心無不存而身無不修矣。《汲古叢語》：處方寸於中身者謂之心，而不知潛天地備萬物者皆心也。是天地萬物者，此心之現量也。大其心則宇宙在吾度內，故曰：身在心中，如水一漚身者，心所現量之一物也。《楊斛山集》：置一奠食，碗置之未安之處，此心不已，必欲既安然後已。,GJTS-XXD,古今圖書集成·學行典,219
孝弟,自幼能孝。父先卒，事母尢篤，定省溫凊時久不廢。室人不色養，有逆言，維竟出之。母終，哀哭幾死。無嗣臨卒，囑其甥曰：我死埋父母墳旁，好供使令。語畢卒，甥依其言葬伊親墓旁，至今人傷感焉。,GJTS-XXD,古今圖書集成·學行典,90
心學,永樂二年八月，翰林學士解縉等進呈大學正心章，講義太宗覽之至，再諭縉等曰：人君誠不可有所好樂，一有好樂泥而不返，則慾必勝理，若心能靜虛事來則應事去如明鏡，止水自然是天理，朕每退朝默坐未嘗不思管束，此心為切要又思為，人君但于宮室車馬服食玩好無所增加，則天下自然無事矣。臣若水通曰：心之本體無一物也，忿懥恐懼好樂憂患四者，皆私也，而有一焉即失其本體，而心不正矣，人君居崇高之位，好樂尤為害心，不可不深戒也，太宗文皇帝因解縉等講大學正心章，而尤以好樂為戒，真可謂知正心之先務者矣，又以虛靜應物比之鏡水，自然天理誠至，夫天理二字千聖千賢之大頭腦也，人君于心得其正時認取則天理見矣，涵養而擴充之，則王道不外是矣，宋之人主乃厭聞正心誠意之說，無怪乎國祚之不競也，惟聖明以堯舜禹湯文武之資，求堯舜禹湯文武之心，學當近以祖宗正心之論為的幸甚。,GJTS-XXD,古今圖書集成·學行典,362
是非,更無利害。夫子始一引我並席而坐。九年之後，橫心之所念，橫口之所言，亦不知我之是非利害歟，亦不知彼之是非利害歟，外內進矣。而後眼如耳，耳如鼻，鼻如口，口無不同。心形凝釋，骨肉都融，不覺形之所倚，足之所履，心之所念，言之所藏。如斯而已。則理無所隱矣。《莊子‧徐無鬼篇》：天下非有公是也，而各是其所是。《天下篇》：彭蒙之師曰：古之道人，至於莫之是、莫之非而已矣。《尹文子‧大道篇》：天下萬里皆有是非，吾所不敢誣是者常是，非者常非，亦吾所信然。是雖常是，有時而不用；非雖常非，有時而必行。故用是而失有矣，行非而得有矣，是非之埋不同，而更興廢翻為我用，則是非焉在哉？己是而舉世非之則不知己之是，己非而舉世是之亦不知己所非。,GJTS-XXD,古今圖書集成·學行典,306
鑒誡,言之有臧，託乎多士，言之不臧，絕之由己，無曰莫傳，宣于四海，無曰莫聞，響振萬里，樞機之發，榮辱之徵，怨豈在大，纎介是興。,CTEXT,藝文類聚 ,60
吏治,謝諫議泌，居官不妄薦士。或薦一人，則焚香捧表，望闕再拜而遣。故所薦雖少，而無不顯者。知襄州日，張密學逸為鄧城縣令，有善政。鄧城去州渡漢水才十餘里，泌暇日，多乘小車，從數吏渡漢水入鄧城界，以觀風謠。或載酒邀張野酌，吟嘯終日而去。其高逸樂善如此。張亦其所薦也。,WIKI,宋稗類鈔,128
詼諧,沈存中為內翰，劉貢父與從官數人同訪之。始下馬，典謁者報云：「內翰方就浴，可少待。」貢父語同行曰：「存中死矣，待之何益？」眾驚問其故。貢父曰：「孟子云：『死矣盆成括。』」眾方悟其為戲。,WIKI,宋稗類鈔,91
慎微,是以聖人知是非難明輕重難定制為法，則揆量物情故權衡，誠懸不可欺以輕重繩墨，誠陳不可誣以曲直規矩，誠設不可罔以方圓，故摹法以測物則真偽易辨矣，信心而度理則是非難明矣。越人臛蛇以饗秦客，甘之以為鯉也，既而知其是蛇，攫喉而嘔之，此為未知味也。趙人有曲者託以伯牙之聲，世人競習之，後聞其非乃束指而罷，此為未知音也。宋人得燕石以為美玉，銅匣而藏之，後知是石，因捧匣而棄之，此為未識玉也。郢人為賦託以靈均，舉世而誦之，後知其非皆緘口而捐之，此為未知文也。,GJTS-XXD,古今圖書集成·學行典,221
喪祭,拉薩之鄰有二葬地，一曰伐邦卡，二曰西拉夏。殯於伐邦卡者，付三唐喀於此寺為茶敬。殯於西拉夏者，付一唐喀於守墓人。每一墓地皆樹大石碑，鐫刻死者之服飾，尸則置於其下。,WIKI,清稗類鈔,80
孝弟,性至孝，甘貧，讀書每遇忠義祠廟必拱揖而退。親病，嘗割股以療之。後母卒，廬墓三年，時苦旱，禾稼盡稿，獨有璚圃中露降於蔬，廬中蜘蛛等物一時盡白。璚初遇異人，嘉其孝謂十年後吾將遣徒持藥來救汝。比期，璚果死以風阻，其徒遲三時至，遂弗救，乃出其藥化白金為璚治後事焉。,GJTS-XXD,古今圖書集成·學行典,128
志尚,意之所至，身不能禁；保全微尚，間出殊心；雖關性癖，亦復情深，集志尚。晏元獻公雖早貴，而奉養極約。唯喜賓客，未嘗一日不宴飲。盤饌皆不預辦，客至旋營之。蘇丞相頌嘗在公幕，見每有佳客必留，但人設一空案一杯。既命酒，果實蔬茹漸至。亦必以歌樂相佐，談笑雜至。數行之後，案上已燦然矣。稍闌，即罷遣聲伎，曰：「汝曹呈藝已畢。吾亦欲呈藝。」乃具筆劄相與賦詩，率以為常。前輩風流，未之有比。,WIKI,宋稗類鈔,186
科名,陳文忠公堯叟，字唐夫，端拱二年狀元及第；文惠公堯佐，字希元，端拱二年進士；康肅公堯谘，字嘉謀，咸平三年狀元及第。三人皆秦國公省華之子也。方希元登第之明年，賜維與父省華同日改秘書丞。故唐夫有啟事云：「蟾桂驪珠，連歲有弟兄之美。魚章象簡，同時聯父子之榮。」樂乎三淇，皆忠宣公皓之子也。兄弟連中詞科。紹興十三年，忠宣公以徽猷學士入翰苑。紹興二十九年，其仲子文安公遵始入西省。隆興二年，文惠公適繼之。乾道二年，文敏公邁又繼之，相距二十二年。故景盧有謝表云：「父子相承，四上鑾坡之直。弟兄在望，三陪鳳閣之遊。」二事實為有宋儒林之盛。,WIKI,宋稗類鈔,261
孝弟,孫清，雎陽諸生也。幼孤，事母以孝聞。母歿未葬，流賊入其境，居民盡逃，清獨守柩不去。賊兩經其門，皆不入，里人有賴之以全者。正德九年夏四月，河南巡按御史江良貴奏聞，章下禮官。先是，八年二月，山東巡按御史張璿奏，賊所過州縣，有子救父，婦衛夫，罹賊兵刃者，凡百十九人，皆宜旌表。時傅珪代費宏為禮部，言：所奏人多費廣。宜準山西近例，於所在旌善亭側，建二石碑，分書男婦姓名、邑里及其孝義、貞烈大略，以示旌揚，而有司量給殯殮費。厥後他方有奏，悉以此令從事。至是，良貴奏下，劉春代珪為禮部，竟不請旌，但用珪前議，并給銀建坊之令亦不復顧，而旌善之意微矣。,GJTS-XXD,古今圖書集成·學行典,268
謙謹,佟維綱為孝康后幼弟，性謹恪，雖屢攖重任，不欲攬權，公暇惟延學士講文藝為樂。沒後，世宗手書「仁善勤恪」額於墓道以旌之。,WIKI,清稗類鈔,58
篤行,家貧篤學，少遊邑庠，蜚聲藝苑，教授生徒甚眾，遊其門者相率致通顯。萬曆閒登賢書，司鐸江陰，士風為之大振。遷四川峨眉令，政務寬簡，而吏事精明，有兩生以父仇誣陷瘐獄，之湘立雪其冤活之。夢神告曰：我兩生父也，公活吾子，已謁帝，得生爾家，亢爾宗為報。及稽夢之夕，即產孫皋之夕也。其地有白鶴潭，溪民病涉，涉即溺深潭中無數。之湘捐貲填治，水患以息。至今稱江公潭。善政纍纍，邑人祠祀不衰。歸田則葛巾野服，質朴敦古風。年八十有五猶目見長孫皋成進士，始捐館舍門，人稱曰：文範亦可以徵其生平志操。,GJTS-XXD,古今圖書集成·學行典,237
心學,蒙示及答胡彪二書，呂氏中庸辨發明親切，警悟多矣，然有未喻敢條其所以而請於左右，答廣仲書切中學者之病，然愚意竊謂此病正坐平時，燭理未明涵養未熟，以故事物之來無以應之，若日於事物紛至之時，精察此心之所起，則是似更於應事之外，別起一念以察此心，以心察心煩擾益甚，且又不見事物，未至時用力之要，此熹所以不能無疑也。儒者之學大要以窮理為先，蓋凡一物有一理，須先明此，然後心之所發，輕重長短各有準，則書所謂天敘天秩天命天討。孟子所謂物皆然心為甚者，皆謂此也。若不於此，先致其知，但見其所以為心者，如此識其所以為心者，如此泛然而無所準則，則其所存所發亦何自而中於理乎，且如釋氏擎拳豎拂運水搬柴之說，豈不見此心，豈不識此心，而卒不可與入，堯舜之道者正為不見天理，而專認此心，以為主宰。故不免流於自私耳，前輩有言，聖人本天釋氏本心，蓋謂此也。,GJTS-XXD,古今圖書集成·學行典,362
孝弟,父叔偶外出，時家不戒於火。祖母武氏鼾睡，風狂火猛，涌奮不顧身奔入焰中扶祖母出。須臾風反負出無恙。後父書疾危，涌刲股為羹以進父，食而疾愈。邑令以事聞，嘉靖中詔旌其門曰慈順。,GJTS-XXD,古今圖書集成·學行典,85
孝弟,自幼祖呼為順孫，家貧出遇甘旨，必懷以遺親，親病時多蚊，乃裸臥其旁，以身恣蚊咂冀不及親，親不食亦不食，妻歿或勸之娶曰：男子失義，何以責婦人乎。父成高在海塘虎攫之，友善疾馳而前以拳毆虎，手筋骨盡露，虎棄去，父得活。,GJTS-XXD,古今圖書集成·學行典,105
性,王守仁承示別後看得一性字親切孟子云：盡其心者知其性也，知其性則知天矣，此吾道之幸也。喜慰何可言弘毅之說極是，但云既不可以棄去，又不可減輕，既不可以住歇，又不可以不至，則是猶有不得已之意也。不得已之意與自有不得已者尚隔一層，程子云知之而至，則循理為樂，不循理為不樂，自有不能已者，循理為樂者也。非真能知性者，未易及此知性則知仁矣。仁人心也心體，本自弘毅，不弘者，蔽之也；不毅者，累之也。故燭理明則私欲自不能蔽，累私欲不能蔽。累則自無不弘毅矣。弘非有所擴而大之也，毅非有所作而強之也。蓋本分之內不加毫末焉，曾子弘毅之說為學者言，故曰：不可以不弘毅。此曾子窮理之本，真見仁體而後有是言。學者徒知不可不弘毅，不知窮理而推擴而大之，以為弘作而強之，以為毅是亦出於一時意氣之私，其去仁道尚遠也。此實公私義利之辨，因執事之誨而並以請正。,GJTS-XXD,古今圖書集成·學行典,361
樂府,置酒高堂，悲歌臨觴，人壽幾何，逝如朝霜，時無重至，華不再陽，蘋以春暉，蘭以秋芳，來日苦短，去日苦長，今我不樂，蟋蟀在房。,CTEXT,藝文類聚 ,60
性,揚雄云：學所以修性，夫物有變壞然後可修，性無變壞豈可修乎。性不假修，故中庸但言率性，尊德性，孟子但言養性，孔子但言盡性。仲素問橫渠云氣質之性如何。曰：人所資稟固有不同者，若論其本則無不善，蓋一陰一陽之謂善，陰陽無不善，而人則受之以生，故也。然而善者其常也，亦有時而惡矣，猶人之生也，氣得其和則為安樂人及其有疾也,GJTS-XXD,古今圖書集成·學行典,155
審幾,又曰：幾有善惡之分於此之時，宜常窮察識得是非其初，乃毫忽之微，至其窮察之久漸見，充越之大天，然有箇道理開裂在這裡，此幾微之決善惡之分也，若於此分明則物格而知至，知至而意誠，意誠而心正身修家齊國治天下平。自已不得止不住。又曰：幾是動之微是欲動未動之間，便有善惡。須就這處理會。若至於發著之甚，則亦不濟事矣。所以聖賢說戒慎乎，其所不睹，恐懼乎其所不聞。又說慎其獨都是要就這幾微處理會，幾微之處大是切要。又曰：微動之初，是非善惡於此可見，一念之生不是善便是惡。又曰：幾微之間，善者便是天理，惡者便是人欲，纔覺如此存其善去其惡，可也。又曰：周子極力說箇幾字，儘有警發人處，近則公私邪，正遠則廢興存亡只於此處，看破便斡轉了，此是日用第一親切工夫，精粗隱顯一時穿透，堯舜所謂惟精惟一，孔子所謂克己復禮便是此事。又曰：天理人欲之分，只爭這些子，故周子只管說幾字，然辯之不可不早，故橫渠每說豫字。臣按宋儒周惇頤，因易幾者動之微一言，而著之。通書者，為詳朱熹因周氏之言，而發明之者，尤為透徹。,GJTS-XXD,古今圖書集成·學行典,437
隱逸,父中秀性忠孝，雅好書史，家構天香閣，藏書數萬卷。值兵圍城，中秀呼懋謙誡之曰：我祖宗世受國恩，今城將陷，我不能偷生人世。觀汝儀容，必非凡器。我死，汝勿以名利動心，為不忠不孝之子。言訖，引刀自剄死。懋謙慟絕復甦，遂焚儒冠，絕意仕進。葬父畢廬於墓。八載哀毀骨，立時人憐之。懋謙幼即聰慧，讀書目五行下，弱冠精詩古文詞，一時名。公卿造廬請謁者無虛日。然懋謙性狷介，苟非以詩文來者，輒謝弗見。其後朝紳以博學宏辭交，薦懋謙聞之，泫然泣下曰：先人臨沒之命，謂何敢為名利忘親邪。乃潛避地豫章，已而歸築獨樹園，題曰獨樹老夫家日賦詩飲酒其中間，與高僧野衲談禪，竟日不倦。其於名利二字終身不忍聞也。懋謙立志高尚，為世所欽重。鄉人稱為孝隱先生謂懋謙之隱而不仕，所以承先志也。卒年七十三，崇祀鄉賢門人私諡曰貞碩所著有《道南集》、《華苹初集》、《豫章遊》、《苧菴二集》、《苧菴遺集》若干卷。,GJTS-XXD,古今圖書集成·學行典,380
解老,先物行先理動之謂前識，前識者，無緣而忘意度也。何以論之？詹何坐，弟子侍，有牛鳴於門外，弟子曰：「是黑牛也而白題。」詹何曰：「然，是黑牛也，而白在其角。」使人視之，果黑牛而以布裹其角。以詹子之術，嬰眾人之心，華焉殆矣，故曰「道之華也」。嘗試釋詹子之察，而使五尺之愚童子視之，亦知其黑牛而以布裹其角也。故以詹子之察，苦心傷神，而後與五尺之愚童子同功，是以曰「愚之首也」。故曰：「前識者道之華也，而愚之首也。」,CTEXT,韓非子 ,202
尚論,寇忠湣拜相，白麻楊大年之詞，其間四句曰：「能斷大事。不拘小節。有千將之器，不露鋒錐。懷照物之明，而能包納。」寇得之甚喜曰：「正得我胸中事」。例外別贈白金百兩。張乖崖嘗稱使寇公治蜀，未必如詠。至於澶淵一擲，詠不敢為。夏英公言楊文公文，如錦繡屏風，但無骨耳。議者謂英公之文譬諸泉水，迅急湍悍。至於浩蕩汪洋，不如文公。,WIKI,宋稗類鈔,156
任道,遺書第一卷言韓愈近世豪傑，揚子雲豈得如愈。第六卷則曰：揚子之學實，韓子之學華，華則涉道淺。二說取予，似相牴牾。曰：只以言性論之，則揚子善惡混之說，所見僅足以比告子。若退之見得到處，卻甚峻絕。性分三品，正是說氣質之性。至程門說破氣字，方有去著。此退之所以不易及，而第二說未得其實也。問：退之原性三品之說是否。曰：退之說性，只將仁義禮智來說，便是識見高處。如論三品亦是。但以某觀，人之性豈獨三品，須有百千萬品。退之所論卻少了一氣字。程子曰：論性不論氣，不備；論氣不論性，不明。此皆前所未發。如夫子言性相近，若無習相遠一句，便說不行。如人生而靜，靜固是性，只著一生字，便是帶著氣質言了，但未嘗明說著氣字。惟周子太極圖卻有氣質底意思。程子之論,GJTS-XXD,古今圖書集成·學行典,317
篤行,陳寅，字永慎，號介軒，好學篤行，當道奏薦駙馬，抗志不從。常傾己囊助建緱城，方正學祠。弘治閒貢授吳縣訓導，改江西建昌，端範迪教，士子矜式，陞教諭不就，乞休歸養。克敦孝道，閭里稱之，所著有《介軒集》。,GJTS-XXD,古今圖書集成·學行典,98
不侵,豫讓之友謂豫讓曰：「子之行何其惑也？子嘗事范氏、中行氏，諸侯盡滅之，而子不為報，至於智氏，而子必為之報，何故？」豫讓曰：「我將告子其故。范氏、中行氏，我寒而不我衣，我饑而不我食，而時使我與千人共其養，是眾人畜我也。夫眾人畜我者，我亦眾人事之。至於智氏則不然，出則乘我以車，入則足我以養，眾人廣朝，而必加禮於吾所，是國士畜我也。夫國士畜我者，我亦國士事之。」豫讓，國士也，而猶以人之於己也為念，又況於中人乎？,CTEXT,呂氏春秋 ,203
聖人,齊攻魯，求岑鼎，魯君載他鼎以往。齊侯弗信而反之，為非，使人告魯侯曰：柳下季以為是，請因受之。魯君請于柳下季，柳下季答曰：君之賂，以欲岑鼎也。以免國也。臣亦有國于此，破臣之國以免君之國，此臣之所難也。于是魯君乃以真岑鼎往也。且柳下季可謂能說矣，非獨存己之國也，又能存魯君之國。按《莊子‧盜跖篇》：孔子與柳下季為友，柳下季之弟，名曰盜跖。盜跖從卒九千人,GJTS-XXD,古今圖書集成·學行典,174
講學,驕吝二字平時作兩種看，然夫子使驕且吝之言則若不分輕重者，程子氣盈氣歉之說亦然，今集注引程子之言而復有本根枝葉之論，此說雖甚精，但與程子說不同，而以鄙嗇訓釋吝字，若語意未足者，蓋先生將吝字看得重，直是說到蔽固自私不肯放下處，故凡形於外者無非私己之發，此驕之所由有如此，則工夫全在吝上。此義亦因見人有如此之弊，故微發之要是兩種病痛，彼此相助，但細看得吝字是陰病，裏證尢可畏耳。《禮記》言鄙詐慢易之心入之則是內外有兩心，曰入之則此心是在外矣，鄙詐慢易似非，所以言心入之一字，正是見得外誘使，然非本心實有此惡也。雖非本有，然既為所奪而得以為主於內，則非心而何恐不必致疑也。,GJTS-XXD,古今圖書集成·學行典,282
孝弟,徐可立，父早逝，母孀居，可立事奉至孝，母有疾，值家貧歲歉思肉力不能辦，仰天垂泣割左股肉以食，母疾旋愈，不令母知，邑令以孝行匾其門。,GJTS-XXD,古今圖書集成·學行典,65
隱逸,召見問計，瑛從容對曰：漢、唐以還，人君所恃以為國者，法與兵、食三事而已。國無法不立，人無食不生，亂無兵不守。今宋皆蔑之，殆將亡矣，興之在聖主。若控襄樊之師，委戈下流，以擣其背，大業可定矣。帝悅，曰：儒者中乃有此人乎。瑛復勸帝數事，以謂事不如此，後當如彼。帝納之，心賢瑛，謂可大用，命從行，以疾弗果。中統初，詔徵瑛。時王文統方用事，辭不就。左丞張文謙宣撫河北，奏為懷孟、彰德、大名等路提舉學校官，又辭，遺執政書，其略曰：先王之道不明，異端邪說害之也，橫流奔放，天理不絕如線。今天子神聖，俊乂輻湊，言納計用，先王之禮樂教化，興明脩復，維其時矣。若夫簿書期會，文法末節，漢、唐猶不屑也，執事者因陋就簡，此焉是務，良可惜哉。,GJTS-XXD,古今圖書集成·學行典,308
孝弟,姜絅字子斐，俱瑞安廩生，以古道相期許事，親備孝養，兄弟燕見如賓斗粟尺帛未嘗私入，親歿廬墓三年，約以貢卒，京邸訃聞絅朝夕哭，及櫬歸數日，絅亦飲痛而卒。,GJTS-XXD,古今圖書集成·學行典,74
技勇,無錫陶某精武術，號內家，善用槍，世有陶家槍之目。武官蒞是土者，必先謁其廬，無敢慢。有蔣志善者，咸豐間，嘗官無錫守備者也，獨不禮焉。陶怒，盛氣往謁，見蔣長身皤腹，肌肉墳起，知必孔武有力，內怯，氣頗懾，不敢輕發怒，歸。蔣乃報謁，請曰：「聞陶家槍精妙無敵，某駑，不敢請槍法，願賜君槍觀之。」陶素以槍法自負，出槍眎，不覺擺舞作勢。蔣亟止之曰：「君槍法，自是猛無匹，惜槍幹劣，不任舞，稍用力折矣，奈何？」陶不信，曰：「此幹良材，乃不任舞耶？」蔣索槍,WIKI,清稗類鈔,219
學問,至道無言非立言，無以明其理，大象無形非立象，無以測其奧道。象之妙非言不津，津言之妙，非學不傳。未有不因學而鑒，道不假學以光身者也。夫繭繰以為絲織為縑，紈繢以黼黻則王侯服之。人學為禮儀雕以文藻，世人榮之，繭之不繰則素絲蠹於筐籠。人之不學則才智腐於心，胸海蚌未剖則明珠不顯，崑竹未斷則鳳音不彰，性情未鍊則神明不發。譬諸金木金性苞水，木性藏火，故鍊金則水出，鑽木而火生。人能務學，鑽鍊其性則才慧發矣。青出於藍而青於藍，染使然也。冰生於水而冷於水，寒使然也。鏡出於金而明於金，瑩使然也。生而同聲長而異語，教使然也。,GJTS-XXD,古今圖書集成·學行典,253
教學,張栻曰：教人之道，不一而足，聖賢之教人，固不倦也，然有時而不輕其教誨者，非拒之也，是亦所以教誨之也，然就不屑教誨之中，亦有數端焉，或引而不發，而使之自喻，或懼其躐等而告之有序，聖賢之書，若是者多矣，又有以其信之未篤，則不留於門，使自求之。如孟子之於曹交，以其行之未善，則拒而不見，而使之知之，如孔子之於孺悲，凡此亦皆為不輕其教誨，而乃所以教誨之也，蓋聖賢言動無非教也，在學者領略之，何如耳。臣按先儒謂不屑教，非忍而絕之實，將激而進之，是亦多術中教誨之一術也。孟子曰：君子之所以教者五：有如時雨化之者，有成德者，有達財者，有答問者，有私淑艾者。此五者，君子之所以教也。朱熹曰：五者，蓋因人品高下，或相去遠近先後之不同，時雨及時之雨也，草木之生播種封植，人力已至，而未能自化，所少者，雨露之滋耳，及此時而雨之，則其化速矣。教人之妙，亦猶是也。若孔子之於顏曾，是已財與材同，各因其所長而教之者也。,GJTS-XXD,古今圖書集成·學行典,395
孝弟,世本儒醫，震早喪母，事父至孝，父常患危疾，震謂非藥餌可療，禱於天割股肉為羹進之，父疾立愈，同時有甯冠者崇德人，亦割股活其祖母，人並稱之。諸生親歿同弟萬逵廬墓輪，贍弟姪孤寡，更捐資置產以佐婚嫁喪葬之用，所著有文端集。侍郎春九世孫，母顧患篤疾，刺血禱神祈以身代，遂刲股投劑，母病遂愈，知縣何杲旌之。,GJTS-XXD,古今圖書集成·學行典,147
篤行,郭儀，奉母以孝聞。生平豪俠。晨起捕魚，拾遺金一釜於湖中，以足掩坎，仰天頓首曰：天乎。如為儀財勿以不義至，當從生理中得之。歸家，絕口不以告妻子。平居持一木挺，里巷人有鬥輒杖其不義者，人敬畏之。,GJTS-XXD,古今圖書集成·學行典,95
豪侈,內務府總管大臣繼祿，為榮文忠公祿近族，以榮之援，又於李蓮英為義子，故內府大權握於一手，積資至數百萬。姓好馬，聞有名駒，必羅而致之廄下，雖千金不惜。養鴿千餘頭，種色皆備，日飼粟五斗，有一頭貴至百金者。家畜美妾五。其享用擬於王侯，有過之無不及也。,WIKI,清稗類鈔,121
志道,會朝廷遣治書侍御史王構銓外選于江西，于是參政徐琰、李世安列薦朋來為閩海提舉儒學官，使者報聞，而朝廷以東南儒學之士唯福建、廬陵最盛，特起朋來連為兩郡教授。所至，考古篆籀文字，調律呂，協歌詩，以興雅樂，制器定辭，必則古式，學者化焉。既滿考，以常格調建安縣主簿，不赴。晚以福清州判官致仕，朋來視之，漠如也。四方學者，因其所自號，稱為天慵先生。每燕居，鼓瑟而歌以自樂。嘗著《瑟賦》二篇，學者爭傳誦之。門人歸之者日盛，旁近舍皆滿，至不能容。朋來懇懇為說經旨文義，老益不倦。得其所指授者，多為聞人。,GJTS-XXD,古今圖書集成·學行典,243
詼諧,曹泳為浙漕。一日坐客言汪王靈異者，泳問汪王若為對。有唐永夫者在坐，遽曰：「可對曹漕。」泳以為工，絕愛之。曾覿，字純甫。偶歸正官蕭鷓巴來謁。既退，復一客至，其素所狎也。因問曰：「蕭鷓巴可對何人？」客曰：「正可對曾鶉脯。」覿以為慢己，大怒，與之絕。,WIKI,宋稗類鈔,122
篤行,涵養溫醇，博通經史，事嫡母以孝聞。父經嘗憐其清苦，別遺一厚產與騄，騄辭不受，均諸兄弟。在安化倡明理學，嚴率諸生，九載如一日。有得貢而貧不能舉者，捐俸助之。署縣遇歲歉，賑貸饑民，全活甚眾。及致仕，安士民屢函通問。卒之日，數千里來會弔其，感人有如此。,GJTS-XXD,古今圖書集成·學行典,123
孝弟,周文翰，邑庠生，辛酉倭陷大城，父周政被虜，厚索無以應。後賊移營欲帶去，文翰挺身乞代曰：君輩不過欲金錢耳，豈有子往而父不贖之理。賊許代父歸。,GJTS-XXD,古今圖書集成·學行典,69
紕謬,鍾弱翁所至，好貶駁榜額字畫，必除去之，出新意自立。名為重書，然書實不工。人皆苦之。嘗過廬陵一山寺，有高閣壯麗。弱翁與僚屬部曲擁立，望其榜曰：「定惠之閣。旁題姓名漫滅。弱翁放意稱謬，使僧梯取之。拭拂就視，乃魯國顏真卿者。弱翁顧謂客曰：「似此字畫，何不刻石？」即令刻石。傳者以為笑。,WIKI,宋稗類鈔,139
隱逸,則不能前矣。且臣聞之：吞舟之魚，不游枝流；鴻鵠高飛，不集汙池。其極遠也。黃鐘大呂不可從煩奏之舞。其音疏也。將治大者不治細，成大功者不成小，此之謂矣。楊朱曰：太古之事滅矣，孰誌之哉。三皇之事若存若亡，五帝之事若覺若夢，三王之事或隱或顯，億不識一。當身之事或聞或見，萬不識一。目前之事或存或廢，千不識一。太古至於今日，年數固不可勝紀。伏羲以來三十餘萬歲，賢愚、好醜，成敗、是非，無不消滅；但遲速之閒耳。矜一時之毀譽，以焦苦其神形，要死後數百年中餘名，豈足潤枯骨。何生之樂哉。楊朱曰：人肖天地之類，懷五常之性，有生之最靈者人也。,GJTS-XXD,古今圖書集成·學行典,261
婚姻,翁至是感之甚，思有以報之。一日，某又至，翁知其尚未娶，欲為媒致一佳婦，屢有所告，某皆不允，察其意，似已有所屬。翁屬人致詢，某曰，「吾若娶妻，必如翁之次女而後可。否則寧終身鰥耳。」翁令媼商於女，女不可。翁復謂女曰：「某之舅死於吾行，某若起訴，當破產，某之恩我者厚矣。凡人子之孝事父母也，以父母有鞠育之恩耳。若父母於危難中受他人之恩而免於難，則人子之受其恩，當較父母之身受其恩者為尤重，益當思有以報之者。汝縱為一身計，獨不為身所自來之父母計乎？」女素孝，聞父言，即許諾。翁遂屬人通言於某，願以次女奉箕帚，惟謂須人贅耳。某喜諾，遂攜貲至武進，贅翁家，夫婦極相得。,WIKI,清稗類鈔,278
孝弟,姚山，掘港屠家子也。年十三歲父病革，醫且弗治，山晝夜悲號，焚香籲天刲股肉作羹，啖之愈。每得異味必懷歸遺父。父或與人競則號泣諫止，且長跪泣請罷。屠父為改業，迨長補弟子員，孝德益著，居喪遵禮，惜其早卒。,GJTS-XXD,古今圖書集成·學行典,99
賢媛,陶公少有大志，家酷貧，與母湛氏同居。同郡范逵素知名，舉孝廉，投侃宿。于時冰雪積日，侃室如懸磬，而逵馬僕甚多。侃母湛氏語侃曰：「汝但出外留客，吾自為計。」湛頭髮委地，下為二髲，賣得數斛米，斫諸屋柱，悉割半為薪，剉諸薦以為馬草。日夕，遂設精食，從者皆無所乏。逵既歎其才辯，又深愧其厚意。明旦去，侃追送不已，且百里許。逵曰：「路已遠，君宜還。」侃猶不返，逵曰：「卿可去矣！至洛陽，當相為美談。」侃迺返。逵及洛，遂稱之於羊啅、顧榮諸人，大獲美譽。,CTEXT,世說新語 ,219
隱逸,王康琚小隱隱林藪，大隱隱朝市。伯夷竄首陽，老聃伏柱史。昔在太平時，亦有巢居子。今雖盛明世，能無中林士。放神青雲外，絕跡窮山裡。鶤雞先晨鳴，哀風迎夜起。凝霜凋朱顏，寒泉傷玉趾。周才信眾人，偏智任諸己。推分得天和，矯性失至理。歸來安所期，與物齊終始。,GJTS-XXD,古今圖書集成·學行典,123
孝弟,曾子曰：忠者，其孝之本與。孝子不登高，不履危，痺亦弗憑；不苟笑，不苟訾，隱不命，臨不指。故不在尤之中也。孝子惡言死焉，流言止焉，美言興焉，故惡言不出於口，煩言不及於己。故孝子之事親也，居易以俟命，不興險行以徼幸；孝子游之，暴人違之；出門而使，不以或為父母憂也；險塗隘巷，不求先焉，以愛其身，以不敢忘其親也。孝子之使人也不敢肆，行不敢自專也；父死三年，不敢改父之道；又能事父之朋友，又能率朋友以助敬也。君子之孝也，以正致諫；士之孝也，以德從命；庶人之孝也，以力惡食；任善，不敢臣三德。故孝之於親也，生則有義以輔之，死則哀以蒞焉，祭祀則蒞之以敬；如此，而成於孝子也。,GJTS-XXD,古今圖書集成·學行典,281
篤行,竊囂藩地以自益囂不較益徙地與之伯慚悔歸，所侵地。囂辭不受，遂為大路，鴻嘉中太守周君刻石，旌之號曰：義里吳虞翻。嘗稱其漁則化盜，居則讓鄰。感侵退藩，遂成義里。今俗稱讓簷街云。,GJTS-XXD,古今圖書集成·學行典,86
孝弟,楊萬春，家貧，篤於孝友，撫其孤姪三人，長者延師，幼者雇姆，或勸使長姪力耕可以濟貧，曰：吾子讀書而使吾兄之子塗，其手足吾何忍。每事先姪而後子。長姪夭，復撫其二孤，皆有成焉。初萬春父母兄嫂皆死於疫，萬春亦病甚，葬其父而不能送。忽夢父授之粒，曰丹出呂仙，覺而異香在口，病即霍然，乃急趨四十里至壟，猶及視窆云。,GJTS-XXD,古今圖書集成·學行典,151
明智,曹惠敏公紀澤使英時，夫人從之，嘗與彼都人士相酬酢。一日，諸貴婦公議，翌日各出所有列會，供人遊覽，以得酬多者勝。貴婦多富豪，夫人自知不敵，歸商於惠敏。惠敏殊躊躇，顧又不能毀約。屆時，夫人挈龍井茶葉以往，是日酷熱，遊者疲而渴，夫人乘時煎茶進，遊者大悅，競擲以資，會既，夫人得酬獨多。,WIKI,清稗類鈔,139
定分,今先聖人為書，而傳之後世，必師受之，乃知所謂之名；不師受之，而人以其心意議之，至死不能知其名與其意。故聖人必為法令置官也，置吏也，為天下師，所以定名分也。名分定，則大詐貞信，民皆愿愨，而各自治也。故夫名分定，勢治之道也；名分不定，勢亂之道也。故勢治者不可亂，勢亂者不可治。夫勢亂而治之愈亂，勢治而治之則治。故聖王治治不治亂。,CTEXT,商君書 ,162
孝弟,劉宗洙，字長源，恩廣，字錫三，河南襄城人，四沖之二子也。明季闖賊構亂，圍督帥汪喬年於襄城，四沖以從事佐城守。城陷，督帥罵賊死并執四沖，被數鎗幾斃，恩廣兩耳皆斷，號涕負父以歸。時宗洙已遁去，聞父難往赴，賊怒截其耳鼻。後數載，四沖遘疾，宗洙取糞竊嘗之事甚祕。鄰人郭景儀妻從壁隙窺見之，以告景儀。今海內傳襄城有嘗糞孝子者，是也。父歿，破產營葬，同季弟宗泗合爨養母數十年。家庭雍睦，其居有六燕共巢，又芝生於寢門者，三人以為孝友所感。已而宗洙以明經授州司馬，恩廣屢試不第游太學，當得官，皆以母老不仕。及母卒，結廬墓側，毀瘁骨立。居歲餘恩廣竟得嘔血疾，學博馬奪錦至榻前，反復慰解，恩廣曰：勿復言，吾五內裂矣。宗洙亦以積哀兼痛弟故，相繼嘔血，遂不起。里中私諡其兄弟曰孝友曰純孝云。,GJTS-XXD,古今圖書集成·學行典,333
天地,君先而臣從，父先而子從，兄先而弟從，長先而少從，男先而女從，夫先而婦從。夫尊卑先後，天地之行也，故聖人取象焉。天尊地卑，神明之位也；春夏先，秋冬後，四時之序也。萬物化作，萌區有狀，盛衰之殺，變化之流也。夫天地至神，而有尊卑先後之序，而況人道乎！宗廟尚親，朝廷尚尊，鄉黨尚齒，行事尚賢，大道之序也。語道而非其序者，非其道也；語道而非其道者，安取道！,CTEXT,莊子 ,173
言志,夾江帶阡，布濩井田，通逵交迸，高門接連，人腰水心之劍，家給火耕之田，爾乃樹之榛栗，椅桐梓漆，三巴黃甘，千戶朱橘，矧高宴於城隅，駐五馬而踟躕，乃有青琴碧玉，絳樹綠珠，西河王豹，東野綿駒，蘭缸夕燃，合璧斜天，照流風之迴雪，映出水之初蓮，奉信珪而入朝，驅駿駟而乘軺，既總司於戍旅，亦兼飾於豐貂，幼墳籍以自娛，迄方今而不渝，雲氣芝英之簡，懸針倒薤之書，擬河獻之留真，希淳于之席珍，臨秋水之至樂，登春臺而目欣，鑿戶牖而長望，混木鴈而兼陳，嗟今來而古往，聊絕筆於獲麟。,CTEXT,藝文類聚 ,228
任道,父松字喬年，中進士第。胡世將、謝克家薦之，除祕書省正字。趙鼎都督川陝、荊、襄軍馬，招松為屬，辭。鼎再相，除校書郎，遷著作郎。以御史中丞常同薦，除松度支員外郎，史館校勘，歷司勳、吏部郎。秦檜決策議和，松與同列上章，極言其不可。檜怒，風御史論松懷異自賢，出知饒州，未上，卒。熹幼穎悟，甫能言，父指天示之曰：天也。熹問曰：天之上何物。就傳，授以《孝經》，一閱，題其上曰：不若是，非人也。嘗從群兒戲沙上，獨端坐以指畫沙，視之，八卦也。年十八貢於鄉，中紹興十八年進士第。主泉州同安簿，選邑秀民充弟子員，日與講說賢聖修己治人之道，禁婦女之為僧道者。罷歸請祠，監潭州南嶽廟。明年，以輔臣薦，與徐度、呂廣問、韓元吉同召，以疾辭。孝宗即位，詔求直言,GJTS-XXD,古今圖書集成·學行典,315
技勇,光緒戊子、己丑間，魯人李某子至常州售拳技，時於廣場獻藝，兔起鶻落，剽疾如風，其手指旋轉伸縮之際，劈劃空氣，嗤然作響。郡有豪家子十餘人，年少好事，聘李為師，授拳術。李雖恂恂儒雅，而性至暴烈，偶觸其怒，則軒髯怒目，抶之無算，必哀懇求免乃已。然居常數年，雖日以拳術授弟子，而祕要之處不輕授也。其弟子某甲者，學技數年，以為盡得其師之祕，請較技，李笑而應之。既交手，李若不經意，俟其拳至，輒轉側避之，甲以為怯，屢攻其隙，且猱進搏之，欲揕其胸。李以二指輕點其腕，腕忽暴痛，手不能舉，亟向李請罪。李笑，以手握其腕，痛良已。李乃呵之曰：「孺子恃勇，乃欲仆老夫耶？老夫苟為汝所仆者，三十年之名譽掃地盡矣。」李卒以夜飲醉歸，為無賴所扼，醉甚，不能禦，被箠，幾斃，臥十日乃愈。往覓無賴之魁者，毆之，折其一股。無賴將質於官，李亡去，不知所之。,WIKI,清稗類鈔,359
隱逸,共短筠于帝，筠亦知天下將亂，懇求還嵩山。詔為立道館。安祿山欲稱兵，乃還茅山。而兩京陷，江、淮盜賊起，因東入會稽剡中。大曆十三年卒，弟子私諡為宗元先生。始，筠見惡于力士而斥，故文章深詆釋氏。筠所善孔巢父、李白，歌詩略相甲乙云。按《舊唐書》：筠，魯中之儒士也。少通經，善屬文，舉進士不第。性高潔，不奈流俗。乃入嵩山，依潘師正為道士，傳正一之法，苦心鑽仰，乃盡通其術。開元中，南游金陵，訪道茅山。久之，東游天台。筠尤善著述,GJTS-XXD,古今圖書集成·學行典,208
狷介,長洲陳學洙，字左原，康熙甲子舉人。當戊辰會試時，主司徐乾學先期羅致諸名士，有約左原往謁者，左原曰：「中不中，命也。」卒不往。,WIKI,清稗類鈔,62
言語,元閻復為淮東憲司，知事凌德庸作。利慾之兵，或隳吾城躁厲之機，或發吾瓶墨，其守不若修仁義之干櫓，金其緘不若駕聖賢之說，鈴若然則城何懼於脫扃瓶，何患乎建瓴哉。吳澂君子之訥，不盡其有餘小人之訥，將言而囁嚅得善敏於行，近仁者歟是為君子儒非小人儒。,GJTS-XXD,古今圖書集成·學行典,119
箴規,嘉慶戊午春，和珅妻死，出殯，王公大臣皆往送。禮親王從眾行，比至，車馬阻塞，因飯於農人苗姓家。苗氏嫗語之云：「觀君容止，必非不智，今和相驕溢已極，禍不旋踵，奈何趨此勢利之途，以自傷其品也！」王赧顏退。不踰年，和果敗，賜死。,WIKI,清稗類鈔,110
隱逸,悠哉掌庾，興自陶唐，伯舅居晉，連鑣渭陽，爰斯厥後，世挺珪璋，乃登靈岳，言遵洞府，乃陟石山，將從輕舉，實惟貞吉，實惟退讓，皎皎不群，超超高尚，本同壽夭，寧論得喪，諸方未遊，佳城已望，蓬生蔣徑，釣罷磻谿，檟悲新隴，桃餘故蹊，風翻嶺背，月下松西，揚名不朽，高蹈夷齊。,CTEXT,藝文類聚 ,130
孝弟,何貴，九歲而孤，因母孀居，遂棄舉子，業躬耕養母能孝，撫幼弟謙成，立子宗義，俱孝友三世，同居爨百有餘年，無閒士大夫頌美之，有何氏世德錄。,GJTS-XXD,古今圖書集成·學行典,67
恬退,亢之為言也，知進而不知退，知存而不知亡。知進退存亡而不失其正者，其唯聖人乎。《傳》曰：知足不辱，知止不殆。然則不知夫進退，不達乎止足，殆辱之累，期月而至矣。古人之進也，以康世濟務也，以弘道厲俗也。然其進也，光寵夷易，故愚夫之所乾沒；其退也，苦節艱貞，故庸曹之所忌憚。雖禍敗危亡，陳乎耳目，而輕舉高蹈，寡乎前史。漢世張良功成身退，病臥卻粒，比於樂毅、范蠡至乎顛狽，斯為優矣。其後薛廣德及二疏等，去就以禮，有可稱焉。魚豢《魏略‧知足傳》，方田、徐於管、胡，則其道本異。謝靈運《晉書‧止足傳》，先論晉世文士之避亂者，殆非其人；唯阮思曠遺榮好遁，遠殆辱矣。《宋書‧止足傳》有羊欣、王微，咸其流亞。齊時沛國劉瓛，字子珪，辭祿懷道，棲遲養志，不戚戚於貧賤，不耽耽於富貴，儒行之高者也。梁有天下，小人道消，賢士大夫相招在位，其量力守志，則當世罔聞，時或有致事告老，或有寡志少欲，國史書之，亦以為《止足傳》云。,GJTS-XXD,古今圖書集成·學行典,397
辭命,雷德驤判大理寺，便殿奏事。太祖方燕服見之，因問曰：「古者以官奴婢賜臣下，遂與本家姓，其意安在？」對曰：「古人制貴賤之分，使不可瀆。恐後世譜牒不明，有以奴主為婚者。」太祖大喜曰：「卿深得古人立法意。」由是歎重久之。自後每德驤奏事，雖在燕處，必禦袍帶以見。,WIKI,宋稗類鈔,126
讀書,豈徒糟粕之是，尋於斯時也，人閒晝靜時，和景明蟬聲，抱樹草色連，楹閉閣元覽，發憤遺經，餔藻餟籍，志澹神清，怡心尚友，之路銳志著作之林，因乃為之歌。歌曰：穆穆清廟懿教陳兮，披圖尊經統聖真兮，登良簡俊佐文明兮，棫樸作人譽髦成兮，祕閣校讎備榮觀兮，恭承嘉惠共勉旃兮。顧此清暇難再得兮，緬彼先覺作我則兮。,GJTS-XXD,古今圖書集成·學行典,147
誡兵,顏氏之先，本乎鄒、魯，或分入齊，世以儒雅為業，遍在書記。仲尼門徒，升堂者七十有二，顏氏居八人焉。秦、漢、魏、晉，下逮齊、梁，未有用兵以取達者。春秋世，顏高、顏鳴、顏息、顏羽之徒，皆一鬥夫耳。齊有顏涿聚，趙有顏最，漢末有顏良，宋有顏延之，並處將軍之任，竟以顛覆。漢郎顏駟，自稱好武，更無事跡。顏忠以黨楚王受誅，顏俊以據武威見殺，得姓已來，無清操者，唯此二人，皆罹禍敗。頃世亂離，衣冠之士，雖無身手，或聚徒眾，違棄素業，徼倖戰功。吾既羸薄，仰惟前代，故寘心於此，子孫誌之。孔子力翹門關，不以力聞，此聖證也。吾見今世士大夫，纔有氣幹，便倚賴之，不能被甲執兵，以衛社稷；但微行險服，逞弄拳腕，大則陷危亡，小則貽恥辱，遂無免者。,CTEXT,顏氏家訓 ,309
學問,毫釐之差則其弊有不可勝言者，故夫專於考索則有遺本溺心之患，而務於高遠則有躐等，憑虛之憂二者皆其弊也。攷聖人之教固不越乎。致知力行之大端患在，人不知所用力耳。莫非致知也。日用之閒事之所遇，物之所觸，思之所起以至於讀書考古。苟知所用力則莫非吾格物之妙也。其為力行也。豈但見於孝弟忠信之所發，形於事而後為行乎。自息養瞬存以至於三千三百之閒，皆合內外之實也。行之力則知愈進知之深則行愈達。如今一輩學者往往希慕高遠，畢竟終無所得要之仁之實，事親是也。義之實，從兄是也。當於事親從兄之際，踐履中體察之，此最親切。若升高必自下，若陟遐必自邇，須是下學而上達，雖灑掃應對,GJTS-XXD,古今圖書集成·學行典,277
孝弟,枚應發居閶門市，母病醫藥弗療，刲股和羹以進，母啖疾已。他日母復病危甚，應發露立北面稽首以香然頂灼臂，叩天願減己年益母，是夕陰瞑，俄頃雲開北斗星見，惟一星尚沒，及還見母擁衾坐言有白衣者六人，以水灌灑，遂霍然起，年八十餘卒。,GJTS-XXD,古今圖書集成·學行典,110
孝弟,強敏有材，藝事親盡歡，父沒，事母孝養尤篤，以母暮年，每旦焚香告天請分算於母，及母死廷榮哀甚同，時一躄而絕聞者感慟。,GJTS-XXD,古今圖書集成·學行典,57
孝弟,褚元卿，幼有至性，事親孝養備至。父病，元卿衣不解帶，籲天請代。父沒，哀毀骨立，淚枯流血，水漿不入口者七日。廬墓三年。孝聞，屢奉旌獎。,GJTS-XXD,古今圖書集成·學行典,66
隱逸,庾亮夫所謂至人者，體包傑量，神凝域表，該落萬動，元心獨融，故能虯驤丹霄，而不紲豢龍之轡，鳳鳴瑤林，而不屈伶倫之籠。豈必欣太清而樂瓊藹哉。顧蹄涔不足以濯神鬚，翳薈不足以翔雲翮。是故藐姑有綽約之廬，箕阜有高嘯之宇，唐勳表於元庭，夏功忘於虛室。晉徵士南陽翟君，稟逸韻於天陶，含沖氣於特秀，體認虛而委順，恢昭曠而高蹈，先生載營抱一，泊然獨處，神栖飆藹之表，形逸巖澤之隅。雖束帛仍降，軺冕屢招，而弓旌屈於匪石。帝命慚於虛復矣。是以高風振宇宙遠韻冠當時，方將表大庭於絕代，恢元解以釋紛，仰朝霞而晞翼，凌扶搖以獨翔。景命不延，卒於潯陽之南山。哲人其萎，高軌孰倣。余欽若人之風，常問道于無何之廬。賓想元珠，主以贍授，沐道霑淳，固已實而歸矣。自昔之違，于茲七稔，何悟先生，忽矣昇遐，感至德之長泯，悼仁風之永翳，標爾其傷，潸然增欷，乃授翰詠跡，以宣來，其辭曰：卓哉先生，逸韻遐超，虯盤玉津，鳳戢瓊條，滌耳夏鼎，高揖唐朝，洪崖邈矣。元跡載劭，淳風沐世，飛荒九霄。,GJTS-XXD,古今圖書集成·學行典,420
仁,理不可見，因其愛與宜，恭敬與是非，而知有仁義禮智之理在其中，乃所謂心之德，乃是仁能包四者，便是流行處，所謂保合太和是也。仁是箇生理，若是不仁，便死了。人未嘗不仁，只是為私欲所昏，才克己復禮，仁依舊在。直卿曰：私欲不是別有箇私欲，只心之偏處便是。汪正甫問：三仕三已不為仁，管仲又卻稱仁，是如何。曰：三仕三已是獨自底，管仲出來，畢竟是做得仁之功。且如一箇人坐亡立化，有一箇人仗節死義。畢竟還仗節死義底是。坐亡立化，濟得甚事。亞夫問：殺身成仁，求生害仁。曰：求生，畢竟是心不安。理當死，即得殺身，身雖死，而理即在。亞夫云：要將言仁處類聚看。曰：若如此，便是趕縛得急，卻不好。只依次序看，若理會得一段了，相似忘卻，忽又理會一段，覺見得意思轉好。或問仁者心之德。曰：義禮智，皆心之所有,GJTS-XXD,古今圖書集成·學行典,337
長攻,楚王欲取息與蔡，乃先佯善蔡侯，而與之謀曰：「吾欲得息，奈何？」蔡侯曰：「息夫人，吾妻之姨也。吾請為饗息侯與其妻者，而與王俱，因而襲之。」楚王曰：「諾。」於是與蔡侯以饗禮入於息，因與俱，遂取息。旋，舍於蔡，又取蔡。,CTEXT,呂氏春秋 ,106
廉儉,桐城姚姬傳郎中鼐，居鄉循古禮，日講政書於塾。有賈人子以重幣聘，力卻之，曰：「鯫生雖貧，不能受無義財也。」年八十餘，猶著述不休。嘉慶庚午，重赴鹿鳴，賜四品章服。又數年，始卒。論者謂其品望為桐城第一。,WIKI,清稗類鈔,98
孝友,陽湖張金第妻白氏生三子，夫死於京師，舅亦旋歿。家貧，藉紡織度日，戚族有周給者，皆簿記之，以為異日報答之地，年六十四卒。其母病時，嘗刲肱以進，舅疾復然，知縣黃瑞鵬表其門曰「純孝苦節」。有孫名惠言，字皋文，聞人也。,WIKI,清稗類鈔,105
隱逸,臨海任旭、會稽虞喜並絜靜其操，歲寒不移，研精墳典，居今行古，志操足以勵俗，博學足以明道，前雖不至，其更以博士徵之。喜辭疾不赴。咸和末，詔公卿舉賢良方正直言之士，太常華恆舉喜為賢良。會國有軍事，不行。咸康初，內史何充上疏曰：臣聞二八舉而四門穆，十亂用而天下安，徽猷克闡，有自來矣。方今聖德欽明，思恢遐烈，旌輿整駕，俟賢而動。,GJTS-XXD,古今圖書集成·學行典,161
篤行,寓錢塘遂為錢塘人，家世貴顯。紹昌以名諸生，屢中副車，赴庚午應天鄉試。卒於潤州。性孝友，與弟紹達相愛，賦性嚴重。有故人子來謁，驕不拜床下，紹昌責之曰：吾若父友也。命之拜而後見之。平生重然諾，敦友誼。同里有負人百金，迫急且死。紹昌急以金授之，曰：金易耳。何自輕若是。好行其義類如此。,GJTS-XXD,古今圖書集成·學行典,139
天運,以富為是者，不能讓祿；以顯為是者，不能讓名；親權者，不能與人柄。操之則慄，舍之則悲，而一無所鑒，以闚其所不休者，是天之戮民也。怨、恩、取、與、諫、教、生、殺，八者，正之器也，唯循大變無所湮者，為能用之。故曰：正者，正也。其心以為不然者，天門弗開矣。,CTEXT,莊子 ,124
任為,勇於敢則殺，勇敢有為，則殺其身。勇於不敢則活。勇於不敢有為，則活其身。此兩者，謂敢與不敢也。或利或害，活身為利，殺身為害。天之所惡。惡有為也。孰知其故？誰能知天意之故而不犯？是以聖人猶難之。言聖人之明德猶難於勇敢，況無聖人之德而欲行之乎？天之道，不爭而善勝，天不與人爭貴賤，而人自畏之。不言而善應，天不言，萬物自動以應時。不召而自來，天不呼召，萬物皆負陰而向陽。繟然而善謀。繟，寬也。天道雖寬博，善謀慮人事，修善行惡，各蒙其報也。天網恢恢，疏而不失。天所網羅恢恢甚大，雖疏遠，司察人善惡，無有所失。,CTEXT,老子河上公章句 ,249
性命,臨川吳氏曰：夫善者天之道也，人之德也，天之道孰為善元亨利貞，流行四時而謂之命者也，人之德孰為善仁義禮智，備具一心而謂之性者也，是善也。天所賦於人，人所受於天也，天之賦於人者，公而不私人之受於天者，同而不異，雖或氣質之不齊而其善，則一也，不必皆自誠而明之聖也，不必皆自明而誠之賢也。天所生之民，無不有是性，則人所秉之彝無不好是德也，人之善也，猶水之下，人之樂於為善猶，水之樂於就下也，無他順其自然而已矣。,GJTS-XXD,古今圖書集成·學行典,201
孝友,金壇段若膺大令玉裁七十喪親，如孺子哀。八十祭先，未嘗不哭泣。八十時讀書，未嘗不危坐，坐臥有尺寸，未嘗失之。,WIKI,清稗類鈔,53
錯幣,文帝之時，縱民得鑄錢、冶鐵、煮鹽。吳王擅鄣海澤，鄧通專西山。山東奸猾，咸聚吳國，秦、雍、漢、蜀因鄧氏。吳、鄧錢布天下，故有鑄錢之禁。禁禦之法立，而奸偽息，奸偽息，則民不期於妄得，而各務其職；不反本何為？故統一，則民不二也；幣由上，則下不疑也。,CTEXT,鹽鐵論 ,121
志道,與游酢、呂大臨、楊時在程門，號四先生。登進士第。建中靖國初，官京師，召對，忤旨去。監西京竹木場，坐口語繫詔獄，廢為民。良佐記問該贍，對人稱引前史，至不差一字。事有未徹，則顙有泚。與程頤別一年，復來見，問其所進，曰：但去得一矜字爾。頤喜，謂朱光庭曰：是子力學，切問而近思者也。所著《論語說》行于世。,GJTS-XXD,古今圖書集成·學行典,148
任道,其所講，先正經，次訓詁音釋，次疏先儒議論，次述今所紬繹之說，然後各指其所宜用，人君治天下，諸侯治一國，學者治心治身治家治人，確然皆有可舉而措之之實。為閱武場。凡禁軍役於他所，隱於百工者，悉按軍籍俾詣訓閱。作朱陵道院，祠張九齡、韓愈、寇準、周敦頤、胡安國於左，祠晉死節太守劉翼、宋死節內史王應之於右。雅儒吉士日相周旋其閒，而參佐謀論多在焉。劉孝昌者，摯之孫也，貧不自立，清之買田以給之。部使者以清之不能媚己，惡之，貽書所厚臺臣，誣以勞民用財，論罷，主管雲臺觀。歸，築槐陰精舍以處來學者。胡晉臣、鄭僑、尤袤、羅點皆力薦清之於上。光宗即位，起知袁州，而清之疾作，猶貽書執政論國事。諸生往候疾，不廢講論,GJTS-XXD,古今圖書集成·學行典,297
量力,藍田呂氏曰：辭受有義得不得有命皆理之，所必然有命有義是有可得可受之理，故舜可以受堯之天下，無命無義是無可得，可受之理，故孔子不主彌子以受衛卿二者，義命有自合之理，無從而閒焉，有義無命雖有可受之義，而無可得之命，究其理安得而受之，是謂義合於命，故益避啟而不受禹之天下，有命無義雖有可得之，命而無可受之，義亦安得而受之，是謂命合於義，故中國受室養弟子以萬鍾。為孟子之所辭，二者義命有正合之理，時中而已焉。,GJTS-XXD,古今圖書集成·學行典,200
孝友,王繼穀，會稽諸生也。父英瀾，為鄞縣教諭，全眷隨侍任所。繼穀志趣超卓，能文，工詩，善書法，處骨肉間無間言。某年，英瀾病，與其兄子獻太史繼香禱於神，爭死甚力，英瀾卒不起。繼穀哀毀骨立，瘞髮殯所，忽產靈芝一莖，人以為孝感所致。翌年三月，母又病且殆，繼香方返會稽，乃為疏，禱於神曰：「去年父病乞代，以志行未堅，未能感格。今母抱痾日亟，刲肱割肝，不免傷殘肢體。曷若削兒紀算，續母桑榆。晨昏尚有諸昆，似續已延弱息，塵世名利，況非本懷，身後毀譽，在所不計，湛湛月湖，寸心可鑒。」遂投湖以死。死後，其家人乃於案上得遺札云：「去來有期，此行甚樂。」並處分身後事甚悉。又題字於湖亭之柱曰「漱六道人歸真處，道人隨父之鄞縣學任所，父卒越百八十日，入月湖以去，時年二十九」云云。家人如其札中所言，索之賀公祠畔，果得尸，植立水中，冠服不亂。時宗湘文觀察源瀚方守甬，訪知其事，詳請浙撫，專摺旌表。浙撫以事近奇僻王道不取駁之，宗固請，卒如其議。遂為立碑於月湖之旁。,WIKI,清稗類鈔,416
威儀,言語之美，穆穆皇皇。朝廷之美，濟濟翔翔。祭祀之美，齊齊皇皇。車馬之美，匪匪翼翼。鸞和之美，肅肅雍雍。穆穆者，敬以和。皇皇者，正而美。濟濟者，出入之齊。翔翔者，翕張之善。齊齊，致齊而能定也。皇皇，有求而不得也。匪匪，言行而有文。翼翼，言載而有輔。肅肅，唱者之敬。雍雍，應者之和。此即保氏所教六儀。又執玉，執龜筴，不趨，堂上不趨，城上不趨，武車不式，介者不拜。又執虛如執盈，入虛如有人。又賓客主恭，祭祀主敬，喪事主哀，會同主詡。軍旅思險，隱情以虞。恭以容言，敬以心言。詡者，辭氣明盛之貌。軍行舍止經由之處，必思為險阻之防，又當隱密己情。以虞度彼之情計也。,GJTS-XXD,古今圖書集成·學行典,275
隱逸,富貴者，是人之所欲，而古之逸民，輕天下，細萬物，而欲專一丘之懽，擅一壑之美，豈不以身重於宇宙，而恬貴於芬華哉。天地不易其樂，萬物不干其志，然後可以妙有生之極，固無疆之休。乃為賦曰：世有逸人，栖遲乎一丘，委天形以外心，淡浩然其何求，杖短策而遂往，乃枕石而漱流，靜芬響於詠言，滅絕景於質，相荒土以卜居，度山河而考室，曾丘翳薈，穹谷重深，巖木振穎，葛藟垂陰，潛魚泳沚，嚶鳥來吟，仍疏圃於茲薄，即蘭堂於芳林，靡飛飄以赴節，揮天籟以興音，假樂之於神造，詠幽人於鳴琴。,CTEXT,藝文類聚 ,228
孝弟,正德六年父銓母關氏相繼卒，時文炳年十四，文蔚年十一，兄弟廬墓三年，刺血和泥塑親像祀之。文蔚事兄如父。嘉靖三十五年，巡按劉涇上其事，詔旌表。正德中流賊據松家，縛其父母欲殺之，松泣跪乞代，賊怒殺松，舍其父母。,GJTS-XXD,古今圖書集成·學行典,102
隱逸,性雅重，不尚華侈。讀書過眼不再。政和閒入太學，以親老歸養，遂隱不仕。構屋於溪南山隈崖壁，歲寒二字故溪山因以得名。建中靖國間耕隱，縣之黃洋原結庵名玉泉，賦詩有時人不識田園樂，只羨相如駟馬車之句。,GJTS-XXD,古今圖書集成·學行典,96
行旅,結榜窮渚，思臨長嶼，情依舊越，身經故楚，彼長路之多端，伊客心之無緒，懽因情而易失，悲由心而難拒，此江海之信遼，知余思之方阻，日晻長浦，風掃聯葭，疊雲疑憤，廣水騰華，聽奔沸於洲嶼，望掩曖乎煙沙，依雲邊以知國，極鳥道以瞻家，免悽愴於羈離，亦殷勤於行路，歎余塗之屢蹇，奚前芳之可慕。,CTEXT,藝文類聚 ,138
婚姻,文明婚禮，實有三長。一，以父母之命，媒妁之言，而取男女之同意，以監督自由。其辦理次序，先由男子陳志願於父母，得父母允准，即延介紹人請願於女子之父母，得其父母允准，再由介紹人約期訂邀男女會晤，男女同意，婚約始定。二，定婚後，男女立約，先以求學自立為誓言。三，婚禮務求節儉，以挽回奢侈習俗，而免經濟生活之障礙。結婚之日，當由男女父母各給以金戒指一事，禮服一襲。,WIKI,清稗類鈔,178
篤行,吾乃今日知先生為天下之士也。吾請出，不敢復言帝秦。秦將聞之，為卻軍五十里。適會魏公子無忌奪晉鄙軍以救趙，擊秦軍，秦軍遂引而去。于是平原君欲封魯連，魯連辭讓使者三，終不肯受。平原君乃置洒，酒酣起前，以千金為魯連壽。魯連笑曰：所責于天下之士者，為人排患釋難解紛亂而無取也。即有取者，是商賈之事也，而連不忍為也。遂辭平原君而去，終身不復見。其後二十餘年，燕將攻下聊城，聊城人或讒之燕，燕將懼誅，因保守聊城，不敢歸。齊田單攻聊城歲餘，士卒多死而聊城不下。魯連乃為書，約之矢以射城中，遺燕將。書曰：吾聞之，智者不倍時而棄利，勇士不怯死而滅名，忠臣不先身而後君。,GJTS-XXD,古今圖書集成·學行典,275
性,所以形容天性之妙不可以動。靜，真妄言卻有疑焉。蓋性無不該動靜之理具焉。若專以靜字形容則反偏卻性字矣。既以靜為天性，只謂未感物之前，私欲未萌渾是天理耳。不必以靜字為性之妙也。真妄又與動靜不同性之為性，天下莫不具焉。但無妄耳，今乃欲并與其真而無之此韓公道。無真假之言所以見譏於明道也。伊川所謂其本真而靜者，真靜兩字亦自不同蓋真則指本體而言靜。但言其初未感乎。物明道云：人生而靜以上，不容說纔說性時便已不是性矣。蓋人生而靜，只是靜之未發，但於此可見天性之全非真以靜狀性也。書槁後補其意曰：如廣仲之言，既以靜為天地之妙。又論性不可以真妄動，靜言是知言所謂歎美之善而不與惡對者云爾。,GJTS-XXD,古今圖書集成·學行典,286
義,傳豹詣滎陽。《讀書筆記》：齊王見顏斶，曰：斶前。斶亦曰：王前。莊光見光武臥不起，及其臥也，以足加光武之腹。二子者，高則高矣。然君臣之禮可廢乎。就使在朋友且不可若是也。蓋高而無禮者歟。以是為訓，吾恐無禮於君者，有以藉口也。《後漢書‧侯瑾傳》：瑾常以禮自牧，獨處一房，如對嚴賓焉。《世說》：陳太丘與友期行，日中。過中不至，太丘舍去，去後乃至。元方時年七歲，客問元方：尊君在否。答曰：待君久不至，已去。友人便怒曰：非人哉。與人期行，相委而去。元方曰：君與家君期日中，日中不至，則是不信；對子罵父，則是無禮。《晉書‧阮籍傳》：籍嫂嘗歸寧，籍相見與別。或譏之，籍曰：禮豈為我設耶。《南齊書‧陸慧曉傳》：慧曉歷輔五政，治身清肅，僚佐以下造詣，趣起送之。或謂慧曉曰：長史貴重，不宜妄自謙屈。答曰：我性惡人無禮，不容不以禮處人。《隋書‧楊汪傳》：汪，字元度，弘農華陰人。折節勤學，專精《左氏》，通《三禮》。其後問《禮》於沈重，受《漢書》於劉臻，二人推許之曰：吾弗如也。,GJTS-XXD,古今圖書集成·學行典,426
孝弟,洪武中，舉明經以父彥初，教授平陽，乞便養得訓導平陽絳州學。洪武甲戌，彥初以表文觸諱致犯大辟，仕簡連章引咎乞代，不許，更乞同死。上意其希寵自全俾同出市赦，下而父子已俱絕矣。死之先日自分不可生，作書及歌寄母甚了達。萬曆乙酉，知縣鍾化民建祠祀之。,GJTS-XXD,古今圖書集成·學行典,120
行旅,乃摹寫舊豐，制造新邑，故社易置，枌榆遷立，街衢如一，庭宇相襲，渾雞犬而亂放，各識家而競入，籍含怒於鴻門，沛跼蹐而來王，范謀害而弗許，陰授劍以約莊，●白刃以萬舞，危冬葉之待霜，爾乃階長樂，登未央，汎太液，凌建章，縈馺娑而款駘盪，𨏼枍詣而轢承光，徘徊桂宮，惆悵柏梁，驚雉雊於臺陂，狐兔窟於殿傍，何黍苗之離離，而予思之茫茫。,CTEXT,藝文類聚 ,159
學問,山抱玉而草木潤焉，川貯珠而岸不枯焉，口納滋味而百節肥焉，心受典誥而五性通焉，故不登峻岑不知天之高，不瞰深谷不知地之厚，不游六藝不知智之深。遠而光華者，飾也。近而愈明者，學也。故吳簳質勁非筈羽而不美，越劍性利非淬礪而不銛。人性懁慧非積學而不成。沿淺以及深，披闇而睹明，不可以傳聞稱，非得以汎濫善也。夫還鄉者，心務見家不可以一步至也。慕學者，情纏典索不可以一讀能也。故為山者,GJTS-XXD,古今圖書集成·學行典,185
剛柔,穆公問於子思曰：立太子有常乎。答曰：有之，在周公之典。公曰：昔文王舍適而立其次，微子舍孫而立其弟，是何法也。子思曰：殷人質，而尊其尊故立弟，周人文而親其親故立子，亦各其禮也。文質不同，其禮則異，文王舍適立次，權也。公曰：苟得行權豈唯聖人，唯賢與愛立也。子思曰：聖人不以權教，故立制垂法，順之為貴，若必欲犯，何有於異。公曰：舍賢立聖舍愚立賢，何如。子思曰：唯聖立聖，其文王乎。不及文王者，則各賢其所愛，不殊於適，何以限之，必不能審賢愚之分，請父兄群臣，卜於祖廟，亦權之可也。,GJTS-XXD,古今圖書集成·學行典,236
游俠,時息從父岐為皮氏長，聞有家禍，因從官舍逃，走之河間，變姓字，又轉詣北海，著絮巾布褲，常於市中販胡餅。賓碩時年二十餘，乘犢車，將騎入市。觀及岐，疑非常人也。因問之曰：自有餅邪，販之邪。岐曰：販之。賓碩曰：買幾錢。岐曰：買三十，賣亦三十。賓碩視處士之貌，非似賣餅者，殆有故。乃開車後戶，顧所將兩騎，令下馬扶上之。時岐以為是唐氏耳目也，甚怖，面失色。賓碩閉車後戶，下前襜，謂之曰：視處士狀貌，既非販餅者，乃今面色變動，即不有重怨，則當亡命。我北海孫賓碩也，闔門百口，又有百歲老母在堂，勢能相度者也，終不相負，必語我以實。岐乃具告之。賓碩遂載岐驅歸。住車門外，先入白母言：今日出，得死友在外，當來入拜。乃出，延岐入，椎牛鍾酒，快相娛樂，一二日，因載至別田舍，藏置複壁中。後數歲，唐衡及弟皆死。岐乃得出，還本郡。三府並辟，轉仕進，至郡守、刺史、太僕，而賓碩亦從此顯名於東國，仕至豫州刺史。初平末，賓碩以東方饑荒，南客荊州。至興平中，趙岐以太僕持節使安慰天下，南詣荊州,GJTS-XXD,古今圖書集成·學行典,428
歸元,天下有始，始有道也。以為天下母。道為天下萬物之母既知其母，復知其子，子，一也。既知道己，當復知一也。既知其子，復守其母，己知一，當復守道反無為也。沒身不殆。不危殆也。塞其兌，兌，目也。目不妄視也。閉其門，門，口也。使口不妄言終身不勤。人當塞目不妄視，閉口不妄言，則終生不勤苦。開其兌，開目視情欲也。濟其事，濟，益也。益情欲之事。終身不救。禍亂成也。見小曰明，萌芽未動，禍亂未見為小，昭然獨見為明。守柔日強。守柔弱，日以強大也。用其光，用其目光於外，視時世之利害。復歸其明。復當返其光明於內，無使精神泄也。無遺身殃，內視存神，不為漏失。是謂習常。人能行此，是謂修習常道。,CTEXT,老子河上公章句 ,284
孝弟,周臣，父久病難醫，聞人言股可療病，即潛割左股，炊而進之，父亦知之，泣而食，病遂稍愈。嘉靖年閒知縣嘉其孝，申請獎異，仍為之傳。,GJTS-XXD,古今圖書集成·學行典,62
讀書,日用切己之功，則聖賢言之詳矣，其在大學論語中庸孟子者，文義分明，指意平實，讀之曉然如見父兄說，門內事無片言半辭之可疑者，什八九也。曷為不少置其心於此，而必用意於彼之崎嶇哉。,GJTS-XXD,古今圖書集成·學行典,86
孝弟,黃溍南仲杭陳氏，斗龍父所名。家臨百丈溪，父書傳考亭。夫亦人之子，胡獨以孝稱。維仲適母盛，王實生寧馨。盛謂我已出，無殊祝螟蛉。仲父諱弗言，王卒不自明。睠然舍之去，呱呱聞泣聲。年運日已往，頭角稍崢嶸。籲天乞隕滅，願以益父齡。父沒盛亦亡，弔影傷孤煢。或乃告之故，曰汝王所生。王居清湖上，去此無十程。時仲新捧檄，精廬擬橫經。悲號棄其官，肩輿親奉迎。安知世代易，人非餘故城。鄰有鶴髮嫗，叩之久始應。言我與汝母，少小俱娉婷。汝母生汝歸，去作江東行。不知今在無，我老猶零仃。仲也聞益悲，裹糧事晨征。六年困逆旅，冷雨啼青燈。譬彼無母雛，投林輒哀鳴。永豐有施氏，大屋深重扃。於焉得母處，一夕相合并。母子更抱持，淚如九河傾。三日負母還，盜賊方搶爭。倉皇與之遇，白刃紛交橫。頓首前致辭，縷陳衷誠。能令激高義，相戒勿敢驚。仲昔以至行，上天降休禎。靈鴈既群集，嘉瓜復冬榮。區區彼蚊，豈遂無人情。聖人語純孝，厥有閔與曾。未聞樹奇節，謠頌傳轟轟。此道古或希，此事今可徵。我歌雖云俚，庶感蚩蚩氓。,GJTS-XXD,古今圖書集成·學行典,432
聖門諸賢,惟三代之前，帝王之興率在中土，以故德行道藝之教，其行於近者著而人之觀感服習，以入焉者，深若夫句吳之墟，則在虞夏五服是為要荒之外，爰自太伯採藥荊蠻始得其民，而端委以臨之，然亦僅沒其身，而虞仲之後，相傳累世，乃能有以自通於上，國其俗，蓋亦樸鄙而不文矣，公生其閒乃獨能悅周公仲尼之道，而北學於中國身通受業，遂因文學以得聖人之一體，豈不可謂豪傑之士哉，今以論語攷其話言類皆簡易疏通高暢宏達。其曰：本之則無者，雖若見詘於子夏，然要為知有本也，則其所謂文學固皆有以異乎，今世之文學矣，既又攷其行事則武城之政，不小其邑而必以詩書禮樂為先務，其視有勇足民之效，蓋有不足為者，至使聖師為之莞爾而笑，則其與之之意，豈淺淺哉，及其取人則又以二事之細而得滅明之賢，亦其意氣之感默，有以相契者，以故近世論者意其為人必當敏於聞道，而不滯於形器。豈所謂南方之學，得其精華者，乃自古而已然也耶。,GJTS-XXD,古今圖書集成·學行典,381
聖人,阮瑀余以王事，適彼洛師，瞻望首陽，敬弔伯夷，東海讓國，西山食薇，重德輕身，隱景潛暉，求仁得仁，報之仲尼，沒而不朽，身沈名飛。晉阮籍養徒三千，升堂七十，潛神演思因使作書，考混元於無形，本造化於太初。,GJTS-XXD,古今圖書集成·學行典,98
貞烈,津門流妓，多出楊柳青、獨流諸處，其地淫風流行，過於溱洧矣。乃有劉氏婦者，亦楊柳青人，其姑傭於某氏。某氏子知其子婦之美，乃以重金啗其姑，使招子婦來，供縫紉之役。其子婦初意不願，姑強之，乃往。始至，無所事，鍼黹稀少而飲饌豐腆，亦頗相安。數日後，某氏子於薄暮入其室，挑以言，不從，直前犯之。奪門而出，奔回其家。某氏子乃使其姑勸諭之，姑告其子，子亦以為可，母子二人朝夕聒焉。婦遂投水死。,WIKI,清稗類鈔,189
孝弟,祖母楊氏病，需人肉，厚即割左臂肉一臠啖之，疾旋愈。祖患項疽亦篤，醫云藥宜人血調傅，厚即噬中指血調塗之，疽亦即愈。父沒，廬墓三年，有馴雉之異。通邑服其孝。王國翰，岐山庠生。善古文詩歌。父卒，廬墓三年，且負土兼築祖墓，終父未了之心。督學熊以純孝旌之。,GJTS-XXD,古今圖書集成·學行典,123
豪侈,更於其中搆宅以居京師、奉天、長沙、廣州、蘇州、揚州之妾者六，各自為宅，仲撝則與其婦於六宅之中央而居一宅焉。妾為京師產，則宅亦京師式，室中之器具，食時之肴饌，役使之婢嫗，亦無不自京師致之。推而至於奉天、長沙、廣州、蘇州、揚州，皆如之。不出園門，日偕其婦任意以游。入某妾之室，則所進之食、所聞之言，無不與此妾之出生地相應。,WIKI,清稗類鈔,159
處世,親戚故舊人情厚密之時，不可盡以密私之事語之，恐一旦失歡則前日，所言皆他人所憑以為爭訟之資，至有失歡之時不可盡以切實之語加之，恐忿氣既平之後或與之通好結親則前言可愧，大抵忿怒之際最不可指其隱諱之事而暴其父祖之惡，吾之一時怒氣所激，必欲指其切實而言之不知彼之怨恨深入骨髓。古人謂傷人之言深於矛戟，是也。俗亦謂打人莫打膝，道人莫道實。與人交游無問高下，須常和易，不可妄自尊大。修飾邊幅。若言行崖異則人豈復相近然。又不可太昵狎，樽酒會聚之際固當歌笑盡歡，恐嘲譏中觸人忌諱則忿爭興焉。,GJTS-XXD,古今圖書集成·學行典,237
講學,凡天下之冥蒙罔覺，扼塞怐，待我而開，警之巽懦，畏懦退怯，失守待我而扶，植之疲癃，殘疾鰥寡，孤獨顛連無告待我而生，全之枉者，求直畔者，求正躁者，求靜惑者。求真繩行，沙度之儔鱗潛羽飛之彙與，吾並生於一世間，酬酢所不及，視聽所不加，得我則存，失我則喪。續往古詔來，今木鐸息而復鳴，薰絃斷而猶和。然任重者，難勝責大者，鮮舉。故兢兢業業行之力也，汲汲皇皇志之果也。陟降在帝，誠匪懈也。忘饑迷老思無疆也，簞瓢糗茹以求其志，裘馬敝瘁以一其行，惡旨酒不甘外而甘內。風舞雩不翫物而翫志，畎畝幡然覺之先也。,GJTS-XXD,古今圖書集成·學行典,243
篤行,兆璧次子邑庠生，孝友敦睦，言笑不苟，性好施。值歲連祲，傾囷出粟以活饑人，寡嬸無子養之終身，勝于有子者。宗祠圮首捐貲新之，里族有爭得其一言無不帖然以解。晚尢好學以詩書自娛，課孫鴻傳，每危坐達曙，雖盛暑嚴寒弗輟。年六十六而終。後十餘年人思之猶有泣下者。兵科給事中傅振鐸銘其墓，方之陳太丘王彥方，人以為篤論。,GJTS-XXD,古今圖書集成·學行典,151
義俠,九廷乃大感，明日將行，至夕，山公飲之酒，酒酣，九廷拊膺歎息曰：「余亦嘗讀書了了明大誼，少昤卻賄為烈婦申冤，人稱義士。今不幸遭患亂，飢餓瀕死，竊自念天道苟可知，決不死異鄉，今果遇公，獲濟也。」山公因問烈婦為誰，對曰：「徐州海烈婦者是也。康熙丁未，烈婦堅拒旗軍林九功夜穴艙強姦，自縊死節。方是時，余卻九功賄鳴官。官來，出尸米中，色如生，衵衣窮袴，皆牢綴如裹革。」言未既，山公離席鞠月氶巴，酌以三大觴，亦自觴曰：「馮景何幸見義士，吾故知君非常人，果然。且君非遭海風覆舟，予奚由見君，君亦奚由至吾前述三十年事？予將奮筆表君，使百世下知有篙師藍九廷者為義士，則天道可知也。」九廷喜甚，罷酒就寢。雞初鳴起，篝火磨墨，索山公書。書已，天亦明，九廷再拜去。,WIKI,清稗類鈔,320
聖人,神明之域，與天為友，與造物為徒胡，為乎來哉，無名公曰：子向者，招我以太虛之，歌引我以滄浪之詞，吾不子拒今予赴之，子何忘之毋乃昧乎，天理蔽於欲耶。誠明中子曰：子吾同胞之弟，吾不忍子英才而墮於不肖之地，吾欲子育而成之，子何棄我而忘之耶。拙翁先生沈默不言久之，乃曰：士希賢賢希聖聖希天小子疑，吾言乎，吾應之。曰：聖可希乎。曰：可有要乎。曰：有請聞焉。曰：一為要一者。何曰：無欲孰無欲。曰：天下之人皆可無欲，然則天下之人皆可為聖人。曰：然若是則弟子之惑滋甚，而不可解矣。先生曰：子坐吾與爾言，子其聞之天地之閒，理一而已。爰具厥中散，為萬事終焉，而合復為一理，天地人也，人天地也，聖賢我也，我聖賢也。人之所鍾乃全而通物之所得，乃偏而塞偏而塞者，固不可移全而通者，苟能通之何所不至矣。天至則天，不至則大聖，賢希乎。聖過則天不，至則大賢士希乎。賢過則聖至，則賢不至，則猶不失乎。令名此聖之所以為聖，賢之所以為賢也。,GJTS-XXD,古今圖書集成·學行典,400
謙讓,使人以幣先焉。顏闔守陋閭，苴布之衣而自飯牛。魯君之使者至，顏闔自對之。使者曰：此顏闔之家與。顏闔對曰：此闔之家也。使者致幣，顏闔對曰：恐聽者謬而遺使者罪，不若審之。使者還，反審之，復來求之，則不得已。故若顏闔者，真惡富貴也。故曰：道之真以治身，其緒餘以為國家，其土苴以治天下。由此觀之，帝王之功，聖人之餘事也，非所以完身養生也。今世俗之君子，多危身棄生以殉物，豈不悲哉。凡聖人之動作也，必察其所以之與其所以為。今且有人於此，以隨侯之珠，彈千仞之雀，世必笑之。則其所用者重而所要者輕也。夫生者，豈特隨侯之重哉。子列子窮，容貌有饑色。客有言之於鄭子陽者，曰：列禦寇，蓋有道之士也，居君之國而窮，君無乃為不好士乎。鄭子陽即令官遺之粟。子列子見使者，再拜而辭。使者去，子列子入,GJTS-XXD,古今圖書集成·學行典,334
孝弟,劉權，居北新港，力傭供母，日必夙興具盥沐，侍母食，而後出。及再食，則又趨歸，視母食畢始去，與眾傭共飯執役。後母死，出積資市地以葬，遂廬其上，涕泣奉膳，出入必告，如生時。終身未嘗他徙。,GJTS-XXD,古今圖書集成·學行典,91
孝弟,閻性，鄠縣廩生，事母得其歡心。母病，凡飲膳湯藥必先嘗而後進。時鳩鵲並巢庭前。人以為孝感。院道以綵幣旌之。,GJTS-XXD,古今圖書集成·學行典,52
物我,猶其敬親之至也。樂天而不憂者，猶其愛親之純也。違曰：悖德害仁。曰：賊濟惡者不才，其踐形惟肖者也。不循天理而徇人欲者，不愛其親而愛他人也。故謂之悖德戕滅、天理自絕本根者賊。殺其親，大逆無道也，故謂之賊。長惡不悛，不可教訓者，世濟其凶增其惡名也，故謂之不才。若夫盡人之性，而有以充人之形，則與天地相似而不違矣。故謂之肖。知化則善述其事，窮神則善繼其志。孝子善繼人之志，善述人之事者也。聖人知變化之道，則所行者，無非天地之事矣。通神明之德，則所存者，無非天地之心矣。此二者，皆樂天踐形之事也。不愧屋漏為無，存心養性為匪懈。《孝經》引《詩》曰,GJTS-XXD,古今圖書集成·學行典,267
貴德,臣昧死上聞，願陛下察誹謗，聽切言，開天下之口，廣箴諫之路，改亡秦之一失，遵文武之嘉德，省法制，寬刑罰，以廢煩獄；則太平之風可與於世，福履和樂，與天地無極，天下幸甚。」書奏，皇帝善之，後卒於臨淮太守。,CTEXT,說苑 ,99
心學,生物之心始可見。曰：一陽之復，在人言之，只是善端萌處否。曰：以善言之，是善端方萌處；以德言之，昏迷中有悔誤向善意，便是復。如睡到忽然醒覺處，亦是復底氣象。又如人之沈滯，道不得行，到極處，忽少亨達，雖未大行，已有可行之兆，亦是復。這道理千變萬化，隨所在無不渾淪。此心至靈，細入毫芒纖芥之閒，便知便覺，六合之大，莫不在此。如古初去今是幾千萬年，若此念纔發，便到那裏；下面方來又不知是幾千萬年，若此念纔發，便也到那裏。這箇神明不測，至虛至靈，是甚次第。然人莫不有此心，多是但知有利欲，被利欲將這箇心包了。起居動作，只是有甚可喜物事，有甚可好物事，一念纔動，便是這箇物事。問：論語一書未嘗說一心字。至孟子，只管拈人心字說來說去：曰推是心，曰求放心，曰盡心，曰赤子之心，曰存心。,GJTS-XXD,古今圖書集成·學行典,334
審幾,念之微動于中者，未嘗不暴著其形跡，事之微動于外者，未嘗不著察于淵衷，故周子亦謂幾動于彼，誠動于此，則彼此內外，凡動之微，何莫非幾，何莫非心也。此所以一日二日萬幾，而無時無幾，惟幾惟康知之，宜先見之，宜豫也。否則動而既形即涉，粗疏周書惓惓于冒貢，非幾之戒，正以非幾，則其動已顯，不微則凶已彰，又安足以窺，有無動靜微顯之神道哉，雖然知幾其神矣，夫何事于極深而研幾也，蓋君子見幾而作，不俟終日。易曰：介于石，不終日，貞吉，介如石焉。寧用終日，斷可識矣。是見幾之豫必本之于介石也。觀惟幾惟康，必曰：安汝止惟時惟幾。必曰：敕天命一日二日萬幾。必曰：兢兢業業則是兢業敕天安止，孰非介石之義哉。然而周子乃曰：思者聖功之本，而吉凶之幾何也。蓋幾本動之微，而通微則生于思，故思不出位，即安止介石之謂也。,GJTS-XXD,古今圖書集成·學行典,342
孝弟,八歲喪父，毀瘠幾不勝衣，負土成墳。母好施予，先意曲導行之不替。及沒，躄踊嘔血，廬墓三年，夜半輒前，號曰：兒侍母。四方咸稱其孝。事親承順。母病，久藥無救，嘗糞知危，泣豫後事。,GJTS-XXD,古今圖書集成·學行典,86
符命,崔公誼者，鄧州學生，累舉不第。因舅氏賈魏公蔭，補莫州任丘簿。熙寧初，河北地震未已，而公誼秩滿，挈家已南行數程。一夕宿孤村馬鋪中，風電陰黑，夜半有急叩門呼問崔主簿在否，言莫州有書。崔披衣遽起，未開門，先問何人書？曰：「無書。只教傳語崔主簿：君合係地動壓殺人數，輒敢擅逃過河，已收魂岱嶽，到家速來。」迨開門，寂無所睹。崔自度必死，乃兼程送其妻孥至壽陽。次日遂卒。時崔妻父陳宗儒知壽州。,WIKI,宋稗類鈔,190
孝弟,子死於父。少泉君不解所謂，俊民輩聞而奇之，少泉君病益愈健啖，而家如洗無以供。孝子則蚤夜為貿易，戴星而出，披霜而行，苦雨寒風未嘗少息，每日不再食，而一錢必節嗇以餉少泉君。無何，力竭而病而嘔血死矣。孝子死而少泉霍然起，日號哭而弗病也，高攀龍曰：匹夫積誠心數年，造化始憑而旋焉。豈一朝夕之故哉。不知天者，謂物有成數非人所能為，則是圓頂方踵者曾不異犬豕牛羊之屬。然知感應之說而易言之，非也。心不易盡，斯天不易移人盡。即天豈以此叩彼，有應不應哉。嗟乎，孝子可謂善用其身矣。世之人有其身率罔然自豢而死，悲夫。,GJTS-XXD,古今圖書集成·學行典,248
剛柔,周宋玉楚襄王與唐勒景差宋玉，遊於陽雲之臺，王曰：能為寡人大言者上坐。玉因唏曰：操是太阿戮剝一世，流血沖天，車不可以厲。至唐勒曰：壯士憤兮絕天維，北斗戾兮太山夷。至景差曰：校士猛毅皋陶，嘻大笑至兮，摧覆思鋸牙，裾雲晞甚大吐古萬里唾一世至。宋玉曰：方地為車，圓天為蓋，長劍耿介倚乎天外。王曰：未可也。玉曰：并吞四裔，渴飲枯海，跂越九州，無所容止。身大四塞愁不可長，據地蹴天迫不得仰，若此之大也，如何。楚王曰：善。,GJTS-XXD,古今圖書集成·學行典,204
隱逸,石門守者，魯人也，亦避世不仕，自隱姓名為魯守，石門主晨夜開閉。子路從孔子石門而宿問子路曰：奚自子路。曰：自孔氏遂譏。孔子曰：是知其不可為而為之者，與時人賢焉。,GJTS-XXD,古今圖書集成·學行典,79
貞烈,時明經適館宣城，與婿舍相距咫尺，則頻詗察之。陸憚明經之嚴，稍自檢束，婦又時舉嗜博之害以規之，陸自此不復至博場。顧陸家已中落，度日至艱困，米鹽薪醯，半取給於婦之十指，鍼紉補綴，至夜分不勌。人不堪其憂，而意殊安，曰：「鍼黹，婦職也。夫子不與博者游，妾即終夜治紉，十指見骨而死，甘如飴矣。」逾年，舉一雄，陸閉戶弄雛，與博徒往來益疏。明經乃笑語陸曰：「汝能改過遷善，吾復何憂！」婦亦囅然曰：「夫子卒為善士，父陶冶之效也。」,WIKI,清稗類鈔,207
貞順,貞姜者，齊侯之女，楚昭王之夫人也。王出遊，留夫人漸臺之上而去。王聞江水大至，使使者迎夫人，忘持符，使者至，請夫人出，夫人曰：「王與宮人約令，召宮人必以符。今使者不持符，妾不敢從使者行。」使者曰：「今水方大至，還而取符，則恐後矣。」夫人曰：「妾聞之：貞女之義不犯約，勇者不畏死，守一節而已。妾知從使者必生，留必死。然棄約越義而求生，不若留而死耳。」於是使者反取符，還則水大至，臺崩，夫人流而死。王曰：「嗟夫！守義死節，不為苟生，處約持信，以成其貞。」乃號之曰貞姜。君子謂貞姜有婦節。《詩》云：「淑人君子，其儀不忒。」此之謂也。頌曰：楚昭出遊，留姜漸臺，江水大至，無符不來，夫人守節，流死不疑，君子序焉，上配伯姬。,CTEXT,列女傳 ,305
術解,陳述為大將軍掾，甚見愛重。及亡，郭璞往哭之，甚哀，乃呼曰：「嗣祖，焉知非福！」俄而大將軍作亂，如其所言。,CTEXT,世說新語 ,52
隱逸,然後纘百王之鴻烈，應五運之昌期，於是玉帛、郡國、鐘鼓、神祗、疊斝、醪醴、籩俎鼎胹周旋，登陟以嚴以私。威儀文物，繽紛陸離。禮樂中外，冠義邊堤。轟然一瞬，電威風馳。明遠歎蕪城之作，子山敘離別之詞。雖寂寞而遠矣，良咨嗟而愍之。若夫舒巧矜談，沽多肆慾，蒯通一說而亡三，墨翟九拒而餘六。智不如葵，義輕于粟。資汎說而有餘，在通議之不足。置此獨幽沈，昔人難復尋。繞南浦，薜荔滿西林。嶺遮亭而青獸不起，松橫水而蒼龍欲沈。鷗泛空而點雪，月零波而蕩金。獨徘徊以無侶，悄持觴而未舉。歎巨卿之不來，嗟子皮之乖阻。胡不長逝，孑而隱憂。決比德于單卷，逝追蹤于許由。道匪五往，思無三求。與傴僂而同去，共支頤而云休。孰得孰失，何思何讎，豈若介子推之，怨晉費子陽之泣，周煙飆勃起，涕泗橫流。徒血盡於雙目，竟灰錯於一丘。所以順世浮沈，與時消息，冥神觀化,GJTS-XXD,古今圖書集成·學行典,358
篤行,流賊之亂，保聚一鄉，免於兵革，性尢諒直好施。鄉里有為不善者，惟恐其知也。課子若孫皆有禮式，所居鄰境皆尊仰之，內外孫百餘人。以科第行誼顯者甚眾。壽九十四而終。子九歲貢士為縣倅亦以孝謹稱，壽九十一。,GJTS-XXD,古今圖書集成·學行典,97
慎獨,鬼神常不死，故誠不可揜。人有是心，在隱微必乘閒而見。故君子雖處幽獨，防亦不懈。鬼神之道無物不在，今日如是萬古，亦如是使誠祭之洋洋，如在此其所以常不死也。惟其誠有是氣，誠有是理，有不可揜蔽者焉，在乎人也，苟有是心，則雖消沮閉藏揜，其不善而著，其善然亦有不謹，在隱微之際，必乘閒隙而發見矣，是以君子雖處幽獨之地，必加省察以防人欲于將萌，不可少有懈怠焉，此即中庸慎獨之功也。,GJTS-XXD,古今圖書集成·學行典,184
孝弟,喻於義，隨州貢生，崇禎十年二月十一日獻賊陷城，因母朱氏老憊不能出城，義以身庇其母，遇賊跪求母命，身遂被殺，母守屍痛哭，賊感釋之。母遂得生。崇禎十四年有旨旌。嫡母許氏撫若己子，位事嫡如所生備極孝養。母卒，廬墓，哀毀骨立。,GJTS-XXD,古今圖書集成·學行典,109
師友,馮三友，名益，皋蘭人，先世居江寧，高祖某宦於蘭，遂家焉。父福，嘗從戎有勳，病歿，三友方四齡，福之妾張氏所生也。嫡母王氏生三祿，三祿弗為養，逐張及三友。稍長，賣餅餌以供生母。時有某觀察者，方為子求塾侶，或進三友，時僅九齡，總角長揖，舉止端謹。觀察異之，酬以揖，曰：「是子良足為吾子友也。」,WIKI,清稗類鈔,143
名實,嘗試觀上古記，三王之佐，其名無不榮者，其實無不安者，功大也。詩云：有渰淒淒，興雨祁祁，雨我公田，遂及我私。三王之佐，皆能以公及其私矣。俗主之佐，其欲名實也與三王之佐同，而其名無不辱者，其實無不危者，無公故也。,GJTS-XXD,古今圖書集成·學行典,104
致知,問思辨行皆所以為學，未有學而不行者也。如言學孝則必服勞奉養躬行孝道，而後謂之學。豈徒懸空口耳講說，而遂可以謂之學孝乎。學射則必張弓挾矢，引滿中的。學書則必伸紙執筆，操觚染翰。盡天下之學，無有不行而可以言。學者則學之始，固已即是行矣。篤者敦實，篤厚之意已行矣。而敦篤其行，不息其功之謂爾，蓋學之不能以無疑則有問，問即學也，即行也。又不能無疑則有思，思即學也，即行也。又不能無疑，則有辨，辨即學也，即行也。辨既明矣，思既慎矣，問既審矣，學既能矣。又從而不息其功焉，斯之謂篤行，非謂學問，思辨之後而始措之于行也。是故以求能其事而言謂之學，以求解其惑而言，謂之問以求通其理，而言謂之思以求精其察，而言謂之辨以求履其實，而言謂之行蓋析其功，而言則有五合其事，而言則一而已。此區區心理合一之體，知行並進之功，所以異于後世之說者，正在于是。今吾子特舉學問思辨以窮天下之理而不及篤行，是專以學問思辨為知，而謂窮理為無行也已。天下豈有不行而學者耶。豈有不行而遂可謂之窮理者耶。,GJTS-XXD,古今圖書集成·學行典,429
善說,晉獻公之時，東郭民有祖朝者，上書獻公曰：「草茅臣東郭民祖朝，願請聞國家之計。」獻公使使出告之曰：「肉食者已慮之矣。藿食者尚何與焉？」祖朝對曰：「大王獨不聞古之將曰桓司馬者，朝朝其君，舉而宴，御呼車，驂亦呼車，御肘其驂曰：『子何越云為乎？何為藉呼車？』驂謂其御曰：『當呼者呼，乃吾事也，子當御正子之轡銜耳。子今不正轡銜，使馬卒然驚，妄轢道中行人，必逢大敵，下車免劍，涉血履肝者固吾事也。子寧能辟子之轡，下佐我乎？其禍亦及吾身，與有深憂，吾安得無呼車乎？』今大王曰：『食肉者已慮之矣，藿食者尚何與焉？』設使食肉者一旦失計於廟堂之上，若臣等藿食者，寧得無肝膽塗地於中原之野與？其禍亦及臣之身。臣與有其憂深。臣安得無與國家之計乎？」獻公召而見之，三日與語，無復憂者，乃立以為師也。,CTEXT,說苑 ,336
言語,前人陵川和君原德以文行稱，趙晉閒嘗被薦入朝，稱疾辭去結廬太行之顛題。曰：默齋其友湯子上為之請銘。銘曰：昊穹上運，元壚下處，風雨霜露得其平，日月星辰得其軌江河山嶽，以流以峙，百物以生，萬彙咸敘不發一言而莫敢失，其恆職者，以其本乎，至誠之理也，維人之生內則五性，七情外則三綱，六紀所以發於中而應乎，事者欲其酬酢，適宜辨析非是固不能歸之於一默而已，然苟無誠愨存乎，心徒欲以三寸之舌取勝，角靡上陳為諛下諭為詭陰謀規利邪，說誇己其去道不亦愈遠矣乎，昔者孔子嘗欲無言顏氏，如愚亟譽其美彼由與賜佞，口多言棄弗之取其所尚可知也，絳灌不文外，若拙鄙而功茂績偉，晁氏之子號稱智囊卒啟，戎兵身斃於市，惟躬行之為貴何言語之足恃晉有和君力學，未仕期實踐以自修，獨默默而無語，此蓋將矯便佞之陋，習而庶幾乎，顏氏者非耶。,GJTS-XXD,古今圖書集成·學行典,345
聖門諸賢,若之何，求曰：一子守，二子從，公禦諸竟，季孫曰：不能，求曰：居封疆之閒，季孫告二子，二子不可，求曰：若不可，則君無出，一子帥師，背城而戰，不屬者，非魯人也。魯之群室，眾於齊之兵車，一室敵車，優矣。子何患焉。二子之不欲戰也。宜政在季氏，當子之身，齊人伐魯，而不能戰，子之恥也。大不列於諸侯矣。季孫使從於朝，俟於黨氏之溝，武叔呼而問戰焉。對曰：君子有遠慮，小人何知，懿子強問之，對曰：小人慮材而言，量力而共者也。武叔曰：是謂我不成丈夫也。退而蒐乘，孟孺子洩帥右師，顏羽御，邴洩為右，冉求帥左師，管周父御，樊遲為右，季孫曰：須也弱，有子曰：就用命焉。季氏之甲七千，冉有以武城人三百，為己徒卒，老幼守宮，次于雩門之外，五日，右師從之，公叔務人見保者而泣曰：事充政重，上不能謀，士不能死，何以治民，吾既言之矣。敢不勉乎，師及齊師戰於郊，齊師自稷曲，師不踰溝，樊遲曰：非不能也。不信子也。,GJTS-XXD,古今圖書集成·學行典,388
剛柔,晉傅咸楚襄王登陽雲之臺，景差唐勒宋玉侍。王曰：能為小語者處上位。景差曰：蔑之子，形難為象，晨登蟻垤，薄暮不上，朝炊半粒，晝復得釀，烹一小蝨，飽於鄉黨。唐勒曰：攀蚊髯，附蚋翼，我自謂重彼不極，邂逅有急相切逼，竄於鍼孔以自匿。宋玉曰：折薜足以為櫂，舫粒糠而為舟，將遠遊以遐覽，越蟬溺以橫浮，若涉海之無涯，懼湮沒於洪流，彌數旬而汔濟，陟蟣蟻之崇丘，未升半而九息，何時達乎杪頭。陸機臣聞鑽燧吐火以續暘谷之晷，揮翮生風而繼飛廉之功，是以物有微而毗，著事有瑣而助洪。,GJTS-XXD,古今圖書集成·學行典,227
虛心,自家猶不能快，自家意如何，他人卻能盡快，我意要在虛心以從善。虛心順理學者當守此四字。窮理以虛心靜慮為本。虛心觀理。或問而今看道理不出，只是此心不虛靜否。曰：也是不曾去看，會看底就看處，自虛靜這箇互相發。,GJTS-XXD,古今圖書集成·學行典,101
篤行,父指揮使翎富幾無敵。望愛人禮士，故多樂為用。嘗侍父疾，失足蹣跚而行，當其所有事，則金幣無所惜，婦女無所愛，主計徐魁、陸綬者，凡轉鬻財貨皆倚焉。一日白事內寢，適二姬為望濯足，驟見其明艷，不覺流盼，望覺立遣二姬以畀之，由是二人益不愛其軀，冀報望德。而望絕好施予，凡貧不能自振，相與謁告，無不得其所欲而去。每秋日作酒刲牛，召佃穀登，與為期約，歉則舉而捐之，故雖旱澇迭至，而無逃亡之佃。,GJTS-XXD,古今圖書集成·學行典,189
隱逸,歐陽永叔詩蜀狂，士寧者，不邪亦不正，混世使人疑詭譎，非一行，平生不把筆對酒，時高詠，初如不著意，語出多奇勁，傾財解人難去，不道名姓，金錢買酒醉高樓，明月空床眠不醒，一身四海即為家，獨來萬里聊乘興。既不採藥賣都市，又不點石化黃金，進不干公侯，退不隱山林，與之遊者但愛其人而莫見其術，安知其心？吾聞有道之士游心太虛，逍遙出入，嘗與道俱，故能入火不爇、入水不濡，嘗聞其語而未見其人也，豈斯人之徒與？不然，言不純師，行不純德，而滑稽玩世，其東方朔之流乎？,GJTS-XXD,古今圖書集成·學行典,223
師友,學與齒可雁行，則雁行之矣。曰師伯叔者，俗人之稱也。何也？師之弟，有可以為吾弟子者，則分非一定也。師之子，以兄弟禮之，常也。然師有以門人為其子師者，故學與齒相去也遠，而師視其門人如至友，則師之子可事以父執。漢昭烈謂後主曰：「汝事丞相從事，當如事父。」是君臣且然矣。昔者吾以父事吾師楊一水先生，而先生使二子晟、晉以父執事余。及其長也，乃為弟子焉。同立乎一師之門，有先輩焉，有輩焉，其禮不可班也。父與子，師與門人，可共進而師一人。門人之子,WIKI,清稗類鈔,216
符命,程師孟知二州，於府中作靜堂，自愛之，無日不到。為詩題於石曰：「每日更忙須一到，夜深還是點燈來。」李元規見而笑曰：「此無乃是登溷詩乎？」,WIKI,宋稗類鈔,67
孝弟,佘育字養浩，號鄰菊，存修之，子性孝，多文行，父遠遊朝夕不離側，嘗數千里致名花以娛，親志父歿哀慕不已，又常設義學以教子，姓澤及里黨。,GJTS-XXD,古今圖書集成·學行典,65
任道,民知所從矣。對既畢，天子以仲舒為江都相，事易王。易王，帝兄，素驕，好勇。仲舒以禮誼匡正，王敬重焉。久之，王問仲舒曰：王句踐與大夫泄庸、種、蠡謀伐吳，遂滅之。孔子稱殷有三仁，寡人亦以為粵有三仁。桓公決疑於管仲，寡人決疑於君。仲舒對曰：臣愚不足以奉大對。聞昔者魯君問柳下惠：吾欲伐齊，何如。柳下惠曰：不可。歸而有憂色，曰：吾聞伐國不問仁人，此言何為至於我哉。徒見問爾，且猶羞之，況設詐以伐吳虖。繇此言之，本無一仁。夫仁人者，正其誼不謀其利，明其道不計其功，是以仲尼之門，五尺之童羞稱五伯，為其先詐力而後仁誼也。苟為詐而已，故不足稱於大君子之門也。五伯比於他諸侯為賢，其比三王，猶武夫之與美玉也。王曰：善。,GJTS-XXD,古今圖書集成·學行典,300
隱逸,何處有羊腸。賾對曰：臣按《漢書‧地理志》，上黨壺關縣有羊腸。帝曰：不是。又答曰：臣按皇甫士安撰《地書》云，太原北九十里有羊腸。帝曰：是也。因謂牛弘曰：崔祖濬所謂問一知二。五年，受詔與諸儒撰《區宇圖志》二百五十卷，奏之。帝不善之，更令虞世基、許善心衍為六百卷。以父憂去職，尋起令視事。遼東之役，授鷹揚長史，置遼東郡縣名，皆賾之議也。奉詔作《東征記》。九年，除越王長史。于時山東盜賊蜂起，帝令撫慰高陽、襄國，歸首者八百餘人。十二年，從駕江都。宇文化及之弒帝也，引為著作郎，稱疾不起。在路發疾，卒於彭城，時年六十九。賾與洛陽元善、河東柳、太原王邵、吳興姚察、琅邪諸葛潁、信都劉焯、河間劉炫相善，每因休假，清談竟日。所著詞賦碑志十餘萬言，撰《洽聞志》七卷，《八代四科志》三十卷，未及施行，江都傾覆，咸為煨燼。,GJTS-XXD,古今圖書集成·學行典,350
儷語,楊誠齋答周益公惠鳩兔桔酒小簡云：「錦羽在桑，翩翩二七；褐衣缺口，躍躍一雙。挾歡伯以俱來，與木奴而偕至。恭惟某官，文章羹酒。儒學鳳麟，遊梁王之兔園。夙推能賦，賜漢庭之鳩杖。晚冠耆英，桔頌續騷。酒箴飽德，填然四美，萃此一翁。」觀此具見善於體物者。,WIKI,宋稗類鈔,121
孝弟,其弟生員國宗疾篤，醫治不效，謂不可復起，儀寢食不遑，泣謂妻陳氏曰：儀今五十無子，所賴以繼承宗祧者弟耳。設不起，儀雖生何益，願以身代死。陳氏亦然之，遂齊心齋戒，朝夕禱天求以代斃。百凡所需悉出己貲，而扶持調護尤加真切。尋國宗果愈，儀亦無恙。人謂至誠之感。李惟吉，性孝友，父疾篤，割股作糜療之，果愈。祖母葉氏目久盲，吉斷肉食者三年，朝暮請禱不置。,GJTS-XXD,古今圖書集成·學行典,170
箴規,淳熙甲辰，省元徐霖，狀元留夢炎，皆三衢人。一時士林歆羨。時楊彥瞻以工部侍郎守衢，遂大書狀元坊以表其廬。既以為未足，則又揭雙元坊以誇大之。鄉曲以為至榮，而二公不欲其成，各以書謝，且辭焉。彥瞻答之云：「嘗聞前輩之言曰，吾鄉昔有及第奉常而歸。旗者、鼓者、饋者、迓者、往來而觀者，闐路駢陌如堵牆。既而閨門賀焉、宗族賀焉、姻者及友者客者交賀焉。至怙仇者亦茹恥戴愧而賀且謝焉。獨鄰屋一室扃鐍遠引，若避寇然。餘因怪而問之。愀然曰：「所貴乎衣錦之榮者，謂其得時行道也，將有以庇吾鄉里也。今也或竊一名，得一官，即起朝貴暮富之想。名愈高，官愈穹，而用心愈謬。武斷者有之，兼並者有之,WIKI,宋稗類鈔,280
不苟,秦繆公相百里奚，晉使叔虎、齊使東郭蹇如秦，公孫枝請見之。公曰：「請見客，子之事歟？」對曰：「非也。」「相國使子乎？」對曰：「不也。」公曰：「然則子事非子之事也。秦國僻陋戎夷，事服其任，人事其事，猶懼為諸侯笑。今子為非子之事，退，將論而罪。」公孫枝出，自敷於百里氏。百里奚請之。公曰：「此所聞於相國歟。枝無罪奚請？有罪奚請焉？」百里奚歸，辭公孫枝。公孫枝徙，自敷於街。百里奚令吏行其罪。定分官，此古人之所以為法也。今繆公鄉之矣，其霸西戎，豈不宜哉？,CTEXT,呂氏春秋 ,223
講學,講學以耨之。禮義固可使情之中節，然或氣質物欲蔽之，而私意生焉，則如草萊之害嘉種矣。故必講學以明理欲之辨，去非而存是，如農之耨以去草養苗也。又講于仁。商度其愛心之親疏厚薄，而協合乎行事之大小輕重，一以義為之裁制。又為義而不講之以學，猶種而弗耨也。講之以學而不合之以仁，猶耨而弗穫也。嚴陵方氏曰：達嘉種而除其害者，耨之事；明大義以勝其非者，學之事。故為義而不講之以學，猶種而弗耨也。耨之勤，將以有穫；學之勤，將以有聚。故講之以學，而不合之以仁，猶耨而弗穫也。,GJTS-XXD,古今圖書集成·學行典,227
主敬,朱熹正其衣冠尊其瞻視潛，心以居對越上帝，足容必重手容必恭擇地，而蹈折旋蟻封出門。如賓承事如祭戰戰兢兢，罔敢或易守口如瓶防意如城洞洞，屬屬毋敢或輕不東，以西不南以北，當事而存靡他其適勿貳以二。勿參以三惟精惟一萬變，是監從事於斯是曰：持敬動靜勿違，表裏交正須臾有閒，私欲萬端不火而熱。不冰而寒毫釐有差天，壤易處三綱既淪九法亦斁，於乎小子念哉敬哉。墨卿司戒敢告，靈臺。,GJTS-XXD,古今圖書集成·學行典,181
學問,君子有三患。未之聞，患弗得聞也。既聞之，患弗得學也。既學之，患弗能行也。嚴陵方氏曰：弗聞則無由知，弗學則無由能，弗由則無由至。道始於聞而知中於學，而能卒於行，而至雖然聞之矣。而不能學則與無聞同學之矣，而不能行則與不學同。故君子每以是為患焉。昔舜居深山，聞一善言則若決江河沛然，莫之能禦，此其至也。子路有聞未之能行，唯恐有聞又其次也。若冉求對孔子以非不說子之道，力不足也。豈知所謂聞而能學乎。齊王欲孟子姑舍爾所學而從我，豈知所謂學而能行乎。,GJTS-XXD,古今圖書集成·學行典,219
孝弟,吳奇峰，性孝友。兩弟早逝，撫二姪如子，分己產與二姪如與子之數。時遭疫，人皆出避，峰獨備醫藥遍醫疫者，家賴以生者甚眾，皆其仁孝之念所推云。御史應禎贈古風一章以述其事。,GJTS-XXD,古今圖書集成·學行典,82
學思,學而不思則罔一章，竊意學謂。視聖賢所言所行而效之也。思謂研窮其理之所以然也。徒學而不窮其理則罔，罔謂昏而無得，則其所學者亦粗跡耳。徒思而無踐行之實，則殆。殆謂危而不安，則其所思者亦虛見耳。學而思則知益精，思而學則守益固。學所以致廣大，思所以盡精微。學不專于踐履，如學以聚之，正為聞見之益而言。,GJTS-XXD,古今圖書集成·學行典,146
隱逸,九年之後，橫心之所念，橫口之所言，亦不知我之是非利害歟，亦不知彼之是非利害歟；亦不知夫子之為我師，若人之為我友：內外進矣。而後眼如耳，耳如鼻，鼻如口，無不同也。心凝形釋，骨肉都融；不覺形之所倚，足之所履，隨風東西，猶木葉幹殼。竟不知風乘我耶。我乘風乎。今女居先生之門，曾未浹時，而懟憾者再三。女之片體將氣所不受，汝之一節將地所不載。履虛乘風，其可幾乎。尹生甚怍，屏息良久，不敢復言。《仲尼篇》：子列子既師壺丘子林，友伯昏瞀人，乃居南郭。從之處者，日數而不及。雖然，子列子亦微焉。朝朝相與辨，無不聞。而與南郭子連牆二十年，不相謁請；相遇於道,GJTS-XXD,古今圖書集成·學行典,269
明忠,夫術之為道也，精微而神，言之不足，而行有餘；有餘，故能兼四海而照幽冥。權之為勢也，健悍以大，不待貴賤，操之者重；重，故能奪主威而順當也。是以明君未嘗示人術而借下權也。孔子曰：「可與權。」是故聖人「顯諸仁，藏諸用。」「神而化之，使民宜之。」然後致其治而成其功。功業效於民，美譽傳于世，然後君乃得稱明，臣乃得稱忠。此所謂明據下作，忠依上成，二人同心，其利斷金也。,CTEXT,潛夫論 ,179
善惡,靜而生陰，則陰陽分而兩儀立矣。靜極復動以後，所以明混闢不窮之妙。問：聖人定之以中正仁義。曰：本無先後。此四字配金木水火而言，中有禮底道理，正有智底道理。如乾之元亨利貞，元即仁，亨即中，利即義，貞即正，皆是此理。至於主靜，是以正與義為體，中與仁為用。聖人只是主靜，自有動底道理。譬如人說話，也須是先沈默，然後可以說話。蓋沈默中便有箇言語底意思。聖人定之以中正仁義，此四物常在這裡流轉，然常靠著箇靜做主。若無夜，則做得晝不分曉；若無冬，則做得春夏不長茂。如人終日應接，卻歸來這裡空處少歇，便精神較健。如生物而無冬，只管一向生去，元氣也會竭了。中仁是動，正義是靜。通書都是恁地說，如云禮先而樂後。問：中正仁義而主靜。中仁是動，正義是靜。如先生解曰：非此心無欲而靜，則何以酬酢事物之變而一天下之動哉。今於此心寂然無欲而靜處欲見所謂正義者，何以見。曰：只理之定體便是。又曰,GJTS-XXD,古今圖書集成·學行典,381
隱逸,其風流也如此，幸甚幸甚，何樂如之。高視上京，有懷德祖，才謝天人，多慚子建，書不盡意，寧俟繁辭。賾答曰：昨伏奉教書，榮貺非恆，心靈自失。若乃理高《象》、《繫》，管輅思而不解，事富《山海》，郭璞注而未詳。至於五色相宣，八音繁會，鳳鳴不足喻，龍章莫之比。吳札之論《周頌》，詎盡揄揚，郢客之奏《陽春》，誰堪赴節。伏惟今王殿下，稟潤天潢，承輝日觀，雅道貴於東平，文藝高於北海。漢則馬遷、蕭望。晉則裴楷、張華，雞樹騰聲，鵷池播美，望我清塵，悠然路絕。祖濬燕南贅客，河朔惰遊，本無意於希顏，豈有心於慕藺。未嘗聚螢映雪，懸頭刺股，讀《論》唯取一篇，披《莊》不過盈尺。況復桑榆漸暮，藜藿屢空，舉燭無成，穿楊盡棄。但以燕求馬首，薛養雞鳴，謬齒鴻儀，虛班驥皁。挾泰山而超北海，比報德而非難，堙崑崙以為池，匹酬恩而反易。忽屬周桐錫瑞,GJTS-XXD,古今圖書集成·學行典,354
忠藎,孫文節公銘恩，號蘭檢，江蘇通州人。道光乙未翰林，累遷至兵部右侍郎，簡安徽學政。值粵寇之亂，陛辭時，文宗諭曰：「皖有寇警，路途多梗，行何速也？」對曰：「以寇警，愈不敢遲耳。」文宗韙之。,WIKI,清稗類鈔,91
輕重,周之建國也，蓋千八百諸侯。其後，彊吞弱，大兼小，并為六國。六國連兵結難數百年，內拒敵國，外攘四夷。由此觀之：兵甲不休，戰伐不乏，軍旅外奉，倉庫內實。今以天下之富，海內之財，百郡之貢，非特齊、楚之畜，趙、魏之庫也。計委量入，雖急用之，宜無乏絕之時。顧大農等以術體躬稼，則后稷之烈，軍四出而用不繼，非天之財少也？用鍼石，調陰陽，均有無，補不足，亦非也？上大夫君與治粟都尉管領大農事，灸刺稽滯，開利百脈，是以萬物流通，而縣官富實。當此之時，四方征暴亂，車甲之費，克獲之賞，以億萬計，皆贍大司農。此者扁鵲之力，而鹽、鐵之福也。,CTEXT,鹽鐵論 ,259
文苑,錢思公鎮洛，所辟僚屬，盡一時俊彥。時河南以陪都之要，驛舍常缺。公大創一館，榜曰臨轅。既成，命謝希深、尹師魯、歐陽公三人各撰一記。期以三日後宴集賞之。三子相掎角以成。文就，出之相較。希深之文僅五百字，歐公之文五百餘字，獨師魯止三百八十餘字，而語簡事備，復典重有法。歐謝二公縮袖曰：「止以師魯之作納。吾二人者當匿之。」丞相果召，獨師魯獻文。思公曰：「何見忽之深？已礱三石奉候。」不得已俱納之。然歐公終未服在師魯之下，獨載酒往，通夕講摩。師魯曰：「大抵文字所忌者，格弱字冗。諸君文誠高，然少未至者，格弱字冗爾。」永叔奮然持此說，別作一記，更減師魯文二十字而成之，尤完粹有法。師魯謂人曰：「歐九真一日千里也。」思公兼將相之位師洛，止以賓友遇三子。創道服筇杖各三。每府園文會，丞相則壽巾紫褐，三人者羽氅攜筇而從之。,WIKI,宋稗類鈔,352
行旅,漫漫秋夜長，烈烈北風涼，展轉不能寐，披衣起彷佯，俯視清水波，仰看明月光，鬱鬱多愁思，綿綿思故鄉，願飛安得翼，欲濟河無梁。又《於明津作詩》曰：遙遙山上亭，皎皎雲閒星，遠望使心懷，遊子戀所生，驅車出北門，遙望河陽城。,CTEXT,藝文類聚 ,106
篤行,項冠，字儀甫，父八一常誨之曰：讀書好禮，誓不許仕。於是托跡貿遷，以富稱於吳。已欲散其財乃助婚喪捐逋負，一時江浙間莫不稱長者至元二十年境內饑，有司皆縮手視，冠慨然輸粟數萬賑之，賴全活者無算。元世祖聞而旌之，授以將仕郎、少府丞，力辭不拜，隱于胥山，建胥山草堂，詠歌以終子衢拜淮西廉訪司副使。,GJTS-XXD,古今圖書集成·學行典,143
治家,裴子野有疏親故屬飢寒不能自濟者，皆收養之；家素清貧，時逢水旱，二石米為薄粥，僅得遍焉，躬自同之，常無厭色。鄴下有一領軍，貪積已甚，家童八百，誓滿一千；朝夕每人肴膳，以十五錢為率，遇有客旅，更無以兼。後坐事伏法，籍其家產，麻鞋一屋，弊衣數庫，其餘財寶，不可勝言。南陽有人，為生奧博，性殊儉吝，冬至後女婿謁之，乃設一銅甌酒，數臠獐肉；婿恨其單率，一舉盡之。主人愕然，俛仰命益，如此者再；退而責其女曰：「某郎好酒，故汝常貧。」及其死後，諸子爭財，兄遂殺弟。,CTEXT,顏氏家訓 ,225
孝弟,性孤介重厚寡言，父沒廬墓三年，負土築墳，手至綻裂，一日大雨後，半夜河水平地丈餘，其夕有人就宿墓側，水至掖以上樹獲全，其人忽不見，有司旌其門。性至孝，親卒廬墓三年，嘗有赤蛇盤墓側，揮之不去，敕賜旌表。,GJTS-XXD,古今圖書集成·學行典,99
叛逆,施宜生，福人也。少遊鄉校，有僧過焉，與之言，引之鱣堂下，風簷杲日。援手周視曰：「餘善風鑒，子有奇相，故欲驗予術耳。歸，他日當語子。」又數年遇諸途，宜生方躓場屋，不勝困，欲投筆漫征前說，以所向扣之。僧出酒一壺，與之藉草飲，復援其手曰：「面有權骨，可公可卿，而視子身之毛皆逆上，且覆腕，然則必有以合乎此而後可貴也。」時范汝為訌建劍，宜生心欲以嚴莊尚讓自期，而未脫諸口。聞其言大喜，杖策徑謁，千以秘策。汝為恨得之晚，亟遵用之。亡何而汝為敗，變服為傭，渡江至泰。有大姓吳翁者，家僮數千指，擅魚鹽之饒。宜生傭其間三年，人莫之覺也。翁獨心識之，一日屏人問曰：「天下方亂，英雄鏟跡，亦理之常。我視汝非傭，必以實告，不然且捕汝於官。」宜生不服，曰：「我服傭事惟恭，主人乃爾置疑,WIKI,宋稗類鈔,330
孝弟,葬父於縣北三十里杜潭廬墓，久不返。子琰憂懼築室龍巖迎，蒙居之。蒙遂蔬食終身哀慕，四十年如一日。蒙卒，琰哀慕亦如之。,GJTS-XXD,古今圖書集成·學行典,57
詩話,作詩要健字撐拄，要活字斡旋。如「紅入桃花嫩，青歸柳葉新。弟子貧原憲，諸生老伏虔。」入與歸字，貧與老字，乃撐拄也。「生理何顏面，憂端且歲時。名豈文章著，官應老病休。」何與且字，豈與應字，乃斡旋也。撐拄如屋之有柱，斡旋如車之有軸。文亦然。詩以字，文以句。,WIKI,宋稗類鈔,125
婚姻,金川夷人無問名、納采諸禮，男女率先私合而後婚配。男家倩喇嘛擇吉日，告之女家。至期，兩家各廷喇嘛誦經禮懺，戚串鄰里咸集於女家，飫豬膘，吸雜酒。男家倩一人前往，如媒妁禮。女家亦倩一人壺漿以迎，酌之酒。男家人長跪而後飲之，女家人端坐不動也。飲畢，群擁新婦至夫家，笑言謔浪，相率跳鍋莊。跳畢，各侈飲啖，既醉既飽，如鳥獸散，而新婦亦行矣。自此往來不常，食宿無定所，迨生有子女，然後依棲夫家。,WIKI,清稗類鈔,190
師友,杭堇浦，名世駿，字大宗，乾隆時主講粵秀書院，自壬申至甲戌乃北歸。其在廣州時，與何西池、耿湘門最莫逆。湘門於靜海門外濠畔街闢素舫齋，堇浦時過從談讌，有句云：「風流吳楚朋襟接，天色西南雨腳賒。傳語重城休上鑰，酒邊正要說梅花。」,WIKI,清稗類鈔,111
孝弟,及父出守鳳翔，紹光白下肄業。李賊陷長安，父抗節死事。越數月訃音始達，紹光一痛僵仆。及甦，淚盡繼血，哀毀骨立，杖不能起，有以父櫬未歸，母弟流離相責者，紹光始一啜粥，即與家人決曰：濟則生還，不濟則以死繼之，勿覓我骨。於是提襆徒步竄伏於青燐白骨閒，貌枯毀，踵流血。久乃抵秦隴，求得父櫬及母弟焉。迨抵里營葬，畢，即廬墓三年，邑令上其事，咸以為忠臣孝子出於一門云。,GJTS-XXD,古今圖書集成·學行典,177
孝弟,家貧，耕隱竭力事母。母病，躬事湯藥。妻拂母意即出之。母吐痰盈甌，伯綵私取吞之曰：痰寧病我。因引刀割乳刲股，弟伯縉亦刲股方寸以進，疾果瘥。後十年母卒，哀毀廬於墓側，有芝草生其旁。直指以其狀聞詔，有司旌表其閭。,GJTS-XXD,古今圖書集成·學行典,103
母儀,孟子懼，旦夕勤學不息，師事子思，遂成天下之名儒。君子謂孟母知為人母之道矣。《詩》云：「彼姝者子，何以告之？」此之謂也。,CTEXT,列女傳 ,59
虛心,陸肱往事多違今來覺非，嗟忽度于時景，懼將萌于禍機，新年當艾服之初，方能知過，往歲比靈蓍之數，未省防微。試問何人云，蘧伯玉以道為喻，因言自勗追向者，以何及悟平生之不足處身，而每在廉謹立志而常齊寵辱，故乃追往日想當年，似有失禮，疑乎。不賢懼愧于三千之內，仍思于五十之前，雖云時不再來，悔無及也，所謂過而能改，善莫大焉，想其悒悒自傷，兢兢若厲，悲急景以隙過歎，芳時而川逝，將以防彼終身，警夫後世馳心於見善之末，託意於思賢之際，星霜不駐俄符大衍之籌，容貌初移忽及始衰之歲，況復日月逾邁，春秋載新懼有乖於君子，恐時同於小人，前違而欲改，安得後患而將遷，有因百行維修，宛見日新其德，三緘乍啟可明言出於身，自是一悔幽微全忘矯假，方同知過之士，無異惡強之者，朝來暮往故無得而踰焉，亂世危邦，則可卷而懷也。窮其過兮，嗟嗟，莫追考其數兮，七七惟寄，豈因利而有改，雖委骨而無移，異買臣官達之期，未然而覺契，孔氏命窮之日既，至而知由是三省為人，勞謙自責駟馬將追，而莫遂中心欲悔，而何益。永示千載，非惟半百故余當弱冠之年，已知非於曩昔。,GJTS-XXD,古今圖書集成·學行典,455
隱逸,礦任武邑縣，知縣不樂為吏，即解印歸，屏跡自晦，終身不出。鑣受通判不就，官卜居北原，貧窘蔬食，毫無慍色。時稱兩逸士。,GJTS-XXD,古今圖書集成·學行典,57
外物,仲尼曰：「神龜能見夢於元君而不能避余且之網；知能七十二鑽而無遺筴，不能避刳腸之患。如是，則知有所困，神有所不及也。雖有至知，萬人謀之。魚不畏網而畏鵜鶘。去小知而大知明，去善而自善矣。」嬰兒生無石師而能言，與能言者處也。,CTEXT,莊子 ,109
篤行,蔣復春，字見字，仰崳之子，生而穎異，有志大業，讀書至忘寒暑，性仁恕謙恭，獎掖後進，九試棘闈不第，竟得一貢歷學博者四，咸以身率士弟子，中有貧者解俸濟之。初訓永福時，有貧士劉拯，父早喪，事母孝，母悍且嚚，拯婦事之，稍不如意即撻之流血，乃以小過命拯出之。拯不敢逆，送之歸凡三年。復春聞之，詣拯宅，諭以大義，母弗順也，悍益甚，必欲出之，利其所有，復春廉得其實，陰出俸金為姑事簪珥服飾，以為婦禮，請乃得納焉。後婦歸，事母益謹，母以底豫，不如初也。又有張崇新者，兄喪未閱月，嫂之父乃欲以女事他人，新不可。嫂父以為逆己也，以盜嫂坐之。聞之，督學使者。復春深知其冤，為之力白，且保其功名，二生俱以甲子登，賢書偕至。復春家具衣冠拜之階下，先是直指以特薦聞，而復春倦于仕矣，著《青氈集》、《浮雲集》、《易經四聖問心稿》。,GJTS-XXD,古今圖書集成·學行典,350
制樂,周文王立國八年，歲六月，文王寢疾五日而地動，東西南北，不出國郊，百吏皆請曰：「臣聞地之動，為人主也。今王寢疾五日而地動，四面不出周郊，群臣皆恐，曰『請移之』」。文王曰：「若何其移之也？」對曰：「興事動眾，以增國城，其可以移之乎。」文王曰：「不可。夫天之見妖也，以罰有罪也。我必有罪，故天以此罰我也。今故興事動眾以增國城，是重吾罪也。不可。」文王曰：「昌也請改行重善以移之，其可以免乎。」於是謹其禮秩皮革，以交諸侯；飭其辭令，幣帛，以禮豪士；頒其爵列等級田疇，以賞群臣。無幾何，疾乃止。文王即位八年而地動，已動之後四十三年，凡文王立國五十一年而終，此文王之所以止殃翦妖也。,CTEXT,呂氏春秋 ,285
隱逸,少時曾一應舉，年四十始卜廬於繡江之側，誦《易》種竹，優游不仕，友人王文恪公欲薦於朝，復方止之，治平中詔求遺逸，刺史王才叔將迫復行，復固不肯，而陰薦其弟于朝以自免，年九十餘卒，里人李格非為之序立碑繡江之崖。,GJTS-XXD,古今圖書集成·學行典,102
母儀,鄭皇耳率師侵衛，孫文子卜追之，獻兆於定姜曰：「兆如山林，有夫出征而喪其雄。」定姜曰：「征者喪雄，禦寇之利也。大夫圖之。」衛人追之，獲皇耳於犬丘。君子謂定姜達於事情。《詩》云：「左之左之，君子宜之。」此之謂也。頌曰：衛姑定姜，送婦作詩，恩愛慈惠，泣而望之。數諫獻公，得其罪尤。聰明遠識，麗於文辭。,CTEXT,列女傳 ,147
孝弟,父名晉，母葉氏生溥及弟漢二。陳友諒據江西，以漢二任宣尉溥守建昌。至正辛丑，漢二為胡大海所獲，太祖破江州，溥亦自建昌來降，拜中書右丞，仍鎮建昌。初溥父早世，兄弟二人奉其母，避兵貴溪之桃源山，倉卒兵至，母子相失，溥日夜思母不置。及洪武庚戌春正月，忽夢母告以所在，因命卜者筮之，其詞曰：非巖即穴，朽骨是藏。溥以情告於太祖，惻然聽之，敕賜祭物以歸。溥既至，遂躬率士卒詣母舊避兵處，伐木入山以物色之，不得。哀號者三日，既乃得其居人吳誨能告以賊兵逼，時夫人病不能行，即自投井水死矣。溥披榛棘尋獲其井，俄有一鼠自井中跳入，溥懷旋復入井索之，遂得其骸，仍具衣衾，棺槨即其地埋之。,GJTS-XXD,古今圖書集成·學行典,281
隱逸,漢陰丈人者，楚人也，子貢適楚，過漢陰見丈人為圃，入井抱甕而灌，用力甚多而見功寡，子貢曰：有機於此，後重前輕，挈水若抽其名為槔，用力寡而見功多。丈人作色而笑曰：聞之吾師有機械者，必有機事，有機事者必有機心，機心存於胸中，則純白不備，純白不備則神生不定，神生不定者，道之所不載也，吾非不知羞而不為也。子貢愕然，慚俯而不對有閒，丈人曰：子奚為者耶。曰：孔丘之徒也。丈人曰：子非夫博學以擬聖智，獨絃歌以賣聲，名於天下者乎。汝方將忘汝神氣墮，汝形骸而何暇治天下乎。子往矣，勿妨吾事。子貢卑陬失色，須須然不自得，行三十里而後愈。,GJTS-XXD,古今圖書集成·學行典,258
性,世子疑吾言乎。夫道一而已矣。成瞷謂齊景公曰：彼丈夫也。我丈夫也。吾何畏彼哉。顏淵曰：舜何人也。予何人也。有為者亦若是。公明儀曰：文王我師也，周公豈欺我哉。今滕，絕長補短，將五十里也。猶可以為善國。書曰：若藥不瞑眩，厥疾不瘳。孟子曰：天下之言性者，則故而已矣。故者以利為本，所惡於智者，為其鑿也。如智者若禹之行水也，則無惡於智矣。禹之行水也，行其所無事也。如智者亦行其所無事，則智亦大矣。天之高也，星辰之遠也，苟求其故，千歲之日至，可坐而致也。告子曰：性，猶杞柳也；義，猶桮棬也。以人性為仁義，猶以杞柳為桮棬。孟子曰：子能順杞柳之性而以為桮棬乎。將戕賊杞柳而後以為桮棬也。如將戕賊杞柳而以為桮棬，則亦將戕賊人以為仁義與。率天下之人而禍仁義者，必子之言夫。告子曰：性猶湍水也，決諸東方則東流,GJTS-XXD,古今圖書集成·學行典,343
孝弟,少以好學稱州里，進士及第。嘗與同年生登相國寺閣，皆顧瞻鄉關，有從宦之樂，乘獨西望，悵然曰：親老矣，安敢舍晨昏之奉，而圖一身之樂乎。翼日，奏乞侍養。居數日，授漢陽軍判官，遂得請以歸。久之，有薦其文行者，召試，為館閣校勘。固辭還家，後復除鳳州團練推官。天禧初，用寇準薦，為館閣校勘，改天平軍節度推官。預校正南、北《史》、《隋書》，改祕書省著作佐郎，遷本省丞、集賢校理。懇求便親，得知普州，蜀人得守鄉郡自乘始。普人鮮知學，乘為興學，召其子弟為生員教育之。乘父卒，既葬，有甘露降於墓柏，人以為孝感。服除，知荊門軍。召還，累遷工部郎中，入翰林為學士。乘質重寡言，性純孝，不喜事生業。聚書萬餘卷，皆手自刊校。,GJTS-XXD,古今圖書集成·學行典,298
致知,明道云：吾學雖有所受然。天理二字卻是自家體認出來。良知即是天理體認者，實有諸己之謂耳。非若世之想像講說者之為也。近時同志莫不知以良知為說，然亦未見有能實體認之者，是以尚未免於疑惑。蓋有謂良知不足以盡天下之理，而必假於窮索以增益之者，又以為徒致良知。未必能合於天理須以良知講求，其所謂天理者，而執之以為一定之則，然後可以率由而無弊。是其為說非實加體認之功而真有以見。夫良知者則亦莫能辨其言之，似是而非也。莆中故多賢，國英，及志道二三同志之外，相與切磋。砥礪者，亦復幾人。良知之外，更無知致。知之外更無學外良知，以求知者邪妄之知矣。外致知以為學者異端之學矣。道喪千載良知之學久為贅疣。今之友朋知以此事。日相講求者，殆空谷之足音歟想念。雖切無因面會一罄，此懷臨書惘惘不盡。,GJTS-XXD,古今圖書集成·學行典,333
孝弟,熊應周，字大孝，監生絃之子，正德辛未，流賊掠邑境，應周隨父逃于莊舍內，被賊搜出，索金帛絃無以應，賊遂解去，絃衣綁縛舉刃將殺之，時應周年方十六，在側見之，即進跪哀告，解衣裸體仆父身上，求以身代，賊大感痛俱舍之，仍以金鼓送還其家，有司以狀申上，提學王義之收為邑庠生。,GJTS-XXD,古今圖書集成·學行典,131
任道,程邵之學固不同，然二程所以推尊康節者至矣，蓋以其信道不惑，不雜異端，班于溫公橫渠之閒則亦未可以其道不同而遽貶之也，又曰：康節之學抉摘幻微與佛老之言，豈無一二相似而卓然自信無所污染，此其所見必有端的處，比之溫公欲護名教而不言者又有閒矣。或言康節心胸如此快活如此廣大如何得似他。曰：他是甚麼樣做工夫。問：近日學者有厭拘檢樂舒放惡精詳喜簡便者，皆欲慕邵堯夫之為人。曰：邵子這道理豈易及哉。他腹裡有這箇學，能包括宇宙，終始古今，如何不做得大放得下。今人卻是箇甚麼。因誦其詩云日月星辰高照耀，皇王帝伯大鋪舒，可謂人豪矣。,GJTS-XXD,古今圖書集成·學行典,255
明智,和珅之僕有陳四者，舊曾給事於兵部侍郎奉寬。乾隆某年，王槐江隨珅使滇，四亦從，以王為奉之門下士也，優禮有加。及差竣回都，四語王曰：「如有求補州縣者，可為關說，彼此均可沾潤。」王飾詞卻之。後復再三陳述，王引至無人處，告以利害所在，四爽然而止，旋託疾退役，及珅敗，四脫然無累。,WIKI,清稗類鈔,135
心學,或期望日後富貴榮華皆如其願，或期望功成名遂告老歸田，或期望子孫登庸以繼書香，與夫一切不可必成不可必得之事，此是未來妄想也，三者妄想忽然而生，忽然而滅，禪家謂之幻心，能照見其妄而斬斷念頭，禪家謂之覺心，故曰不患念起，祇患覺遲，此心若同太虛，煩惱何處安腳。子元如其言乃掃空萬緣，心疾如失。《見聞紀訓》：同年建德王本立名建嘗語余曰：渠為諸生時，提學歲考之後，適有分守其參政行縣。諸生謁見，閒言及考事，惟問案首姓名補進學人數而止，餘不問焉。越數日，分巡某僉事繼至，亦對諸生言及考事，惟問黜退停降扑責人數而止，餘不問焉。諸生迺私相論曰：二公發問相反，如此吾屬識之且觀二公去後祿位何如。及後分守官至戶部侍郎，子相繼登第。僉事陞陜西副使，遇安化王作亂腰斬之。吁豈謂一問遂能致禍福哉，蓋言者心之聲而行之表也。,GJTS-XXD,古今圖書集成·學行典,346
技勇,朱壽得者，楚二鬍子之徒也，人謂其多藝，然頗自祕，不欲暴其能。一日，赴魏姓宴，座客必欲觀其技，固卻不可，乃以竹箸七，束之可盈把，先以一端接几緣，而後以頸承之，箸中斷。自言少時可斷十四箸，於時壽得年六十外矣。,WIKI,清稗類鈔,102
鑒識,唐世士大夫崇尚家法。柳氏為冠，公綽唱之，仲郢和之。其餘名士亦各修整。舊傳柳氏出一婢，婢至宿衛韓金吾家，未成券。聞主翁於廳事上買綾，自以手取視之，且與駔儈議價。婢於窗隙見之，因作中風狀仆地。其家怪問之，婢云：“我正以此疾，故出柳宅也。”因出外舍問曰：“汝有此疾幾何時矣？”婢曰：“不然。我曾服事柳家郎君，豈忍為此賣絹牙郎指使耶？”其標韻如是。,WIKI,宋稗類鈔,170
知行,一向都不有自家身己，全然虛心，只把他道理自看其是非。恁地看文字，猶更自有牽於舊習，失點檢處。全然把一己私意去看聖賢之書，如何看得出。聖人言語，皆天理自然，本坦易明白在那裡。只被人不虛心去看，只管外面捉摸。及看不得，便將自己身上一般意思說出，把作聖人意思。凡讀書，須看上下文意是如何，不可泥著一字。如揚子：於仁也柔，於義也剛。到易中，又將剛來配仁，柔來配義。如論語：學不厭，智也；教不倦，仁也。到中庸又謂：成己，仁也；成物，智也。此等須是各隨本文意看，便自不相礙。讀書而不能盡知其理,GJTS-XXD,古今圖書集成·學行典,240
頤養,坡公云：「前日與歐陽叔弼，晁無咎、張文潛同在戒壇，予病目昏，將以熱水洗之。文潛曰：『目忌點洗。目有病當存之，齒有病當勞之，不可同也。』又記魯直語云：『治目當如治民，治齒當如治軍。治民當如曹參之治齊，治軍當如商鞅主治秦。』頗有理，故追錄之。」,WIKI,宋稗類鈔,120
符命,王蓋縣丞，福州長溪人。嘉定初宦遊京湖。時方經金寇，殺人至多，積骸如山。有未絕者，夜見炳燭嗬殿而來，以為寇也，懼甚，屏息窺之。旋聞按籍呼名，死者輒起應，已復仆。次至王，亦起應之，則又聞其有言曰：「此人未當死。」乃舉籍唱曰：「二十年後，當於辰州伏法。」既得免，投僧舍為行者。適郡倅眉山家坤翁來遊寺中，喜其淳謹而文，曰：「肯從我乎？」欣然而就。家人亦愛之。家有女，適史植齋季溫之子，使從之以往，遂居史。已而史得辰州，欲以自隨，王猛憶前事，具白辭行。史曰：「吾為郡守，豈不能庇汝。」乃勉從之。至郡逾年，史幼女戲後圃，為蛇所繞。王因擊蛇，並女斃焉。史怒，竟致之法。距聞神言恰二十年。,WIKI,宋稗類鈔,286
音初,有娀氏有二佚女，為之九成之臺，飲食必以鼓。帝令燕往視之，鳴若謚隘。二女愛而爭搏之，覆以玉筐，少選，發而視之，燕遺二卵，北飛，遂不反，二女作歌一終，曰「燕燕往飛」，實始作為北音。,CTEXT,呂氏春秋 ,88
主敬,張子曰：敬斯有立，有立斯有為。敬，禮之輿也，不敬則禮不行。心但能弘大不謹敬，則不立若但能謹敬而心不弘大，則入於隘須寬而敬。,GJTS-XXD,古今圖書集成·學行典,61
排調,殷洪遠答孫興公詩云：「聊復放一曲。」劉真長笑其語拙，問曰：「君欲云那放？」殷曰：「(木翕)臘亦放，何必其鎗鈴邪？」,CTEXT,世說新語 ,57
孝弟,有一顧子惜妻之念，與懷才未展之想，肯遂捐生殉弟乎。即不然，而高堂有祖，有父，有母俱鍾愛於身，身可輕擲乎。且身雖死，無救於弟。弟既亡矣，祖若父母方悼痛不遑又溺一兄焉。於弟無益，於高堂甚損，稍躊躇焉，斟酌焉，無可死之義必矣。而必先進不蘄名，退不慮身。直從天倫至性顯，此一絲不挂之本來性之利，心之良畢。現直達此真孟子所指之：乍見而入，水不濡入，火不熱此，物此志也。至于整巾及衣，倉皇之際，從容自如，又庶幾乎。結纓易簀之風，故使必先乘時。逢世為天子，使必能精白。一心無有貳志，無論碌碌自保之，徒不足供其一唾。即慷慨自許，而名根未淨，轉念稍乖，亦無能步芳躅拜後塵矣。然則必先之關於，民彝世教，豈一身一家之事哉。夫死生亦大矣。當此際，而片念不起，又豈一俄頃之所能辦更以徵節義之鄉。濡染有自，而家學之淵源不可誣也。為之記，以復其邦人，且以慰司馬公之悲思。而過其祠者，瞻其面貌，俱肅然起敬，於君臣父子人倫之大抑，亦油然生心矣乎。崔掄奇卓矣李公。可則可傚。奉親之疾，秉親之教。不矜繡虎，終成隱豹。志操如斯，始克言孝。,GJTS-XXD,古今圖書集成·學行典,449
孝友,甘泉李濱石，名鍾泗，有兄鍾源，字嵩泉。嵩泉愛某弟，能教之，每弟會文友家，家無僕，輒自持鐙或雨具立其門外，待弟出與歸，雖寒夜，常露立雨雪中。弟屢泣辭之，終不改。自不娶，為弟聘婦，竭力營一室，將遷居而歿。先是，焦里堂過其門，必以餅餌延焦食，自不啖，而勸於旁曰：「吾弟年少學淺，望勿以為市交也。」乾隆甲寅，里堂與濱石同舟試於省，嵩泉送之，坐舟中良久、復諄諄以弟相屬，語次嗚咽。八月二十日，濱石歸而嵩泉死矣。,WIKI,清稗類鈔,200
孝弟,吳驥昔賢隱居處，孝行聞當時。旌書名宅里，昭然令名垂。荒塚暮煙合，千載猶追思。降衷均賦予，繼踵疇能為。,GJTS-XXD,古今圖書集成·學行典,50
孝弟,朱雲孫，母劉病血指書詞禱之，復剔股為饔以進，翼日瘳。他日復病，亟其妻劉曰：子瘍尚新，妾當以此饔進。翼日復瘳，父復病疽，雲孫炳薌于臂，禱以身代。縣令黃奭之美之以文，周益公贈之以詩。,GJTS-XXD,古今圖書集成·學行典,89
孝弟,祖愍祖，宋廣州刺史。父景仁，中散大夫。季直早慧，愍祖甚愛異之。愍祖嘗以四函銀列置於前，令諸孫各取，季直時甫四歲，獨不取。人問其故，季直曰：若有賜，當先父伯，不應度及諸孫，是故不取。愍祖益奇之。五歲喪母，哀若成人。初，母未病，於外染衣；卒後，家人始贖，季直抱之號慟，聞者莫不酸感。及長，好學，淡於榮利。起家桂陽王國侍郎、北中郎鎮西行參軍，並不起，時人號曰聘君。,GJTS-XXD,古今圖書集成·學行典,179
篤行,有山東元克孝者來揚，與宗顯善。其妻亡，子以哀毀繼沒。子婦抱夫木主自縊，克孝貧不能殮。宗顯為之棺殯擇地以窆，令子孫世掃墓祀之。通州貢士楊孟堅亦善宗顯，除興安判，止一子，次廣陵，猝亡。孟堅慟絕不欲之官，宗顯勉其行，以一婢贈之，冀其生子，孟堅竟卒任所。適宗顯游崇川，孟堅見夢于其友孫夢揚曰：明日史君來，為我謝之。詰朝夢揚訪得宗顯，於客舍語以故，驚異因為歸其喪。宗顯以明經授兩浙運判，遷福建理問，卒年七十二。,GJTS-XXD,古今圖書集成·學行典,200
義俠,厲樊榭徵君鶚之歾也，杭堇浦太史世駿哭以詩，有云：「泉路定應尋月上，斷風零雨說相思。」月上，徵君愛姬也，早卒，徵君有《悼亡姬》七律十二首，極悽麗。徵君無子，歿四十餘年，徵君及月上栗主俱委榛莽中，何春渚布衣琪見之取歸，送黃山谷祠，灑埽一室以供之。青浦王蘭泉侍郎昶且屬同人歲於忌日為薦酒脯以祭之。,WIKI,清稗類鈔,145
異稟,盛大監勳，紹興初知襄陽，單騎之官。府治有一樓，為公退燕息之所。勳嘗獨居樓上，屏左右，命一老兵守其下。臥榻之前，置大浴斛，取漢江水滿注其中。日易新水。老兵久而疑之，乘勳晝寢，登梯隙壁竊視。乃見一大鯉魚，金鱗赬鬛，遊泳斛中。如覺有窺者，注目壁隙，凝然久之。老兵驚懼趨下。自是撤去浴斛，不復取水。,WIKI,宋稗類鈔,145
謙讓,吳連叔執勞謙者，可以為天下君。習撝謙者，可以為天下勳在易也。有自牧之義於書也，有受益之文，行己立身而道自著。御人率眾，而德有云，在上則騰。茂實居下則播。令聞亦足以化乎四表，而行乎三軍，若乃天地之義，鬼神之理，或禍其滿盈，或福其廉恥，故執羔鴈而行者，得之而益貴。秉耒耜之列者，得之而易使在臣。下之尚然，況繼天而為子，是以敷之而化行，執之而教立。被車書之所至，霑雨露之所及。故能邇無不洽遠，無不賓。豈不以言出乎口，行發乎身，求之於己，加之於人者也。夫心者難備物者難兼，故先王所以戒慎往哲，所以崇謙不然者，宣子何以稱賢。太伯何以為德，書三讓之策，文作千古之程式，其執謙也。必在乎合宜，其在卑也。亦存乎隨時過之者，俯而就之不至者，跂而及之無貽，誚於巽床之義，無見刺於相鼠之詩，惟木兮從繩，則正惟后兮從謙。則聖雖不富於其鄰，而有助於為政，理於身也。合仁義之五常，理於國也。則文武之二柄，宜播美於筆端，傳謙德之雅詠。,GJTS-XXD,古今圖書集成·學行典,402
隱逸,爾乃薄言容，與式宴盤桓。朝挹芳露夕玩幽蘭，眇區外而放志兮。眷天路而怡顏，望靈嶽之清景兮。想佳人於雲端，悲滄浪之濁波兮。詠芳池之清瀾。鄙終南之辱節兮。韙伯陽之考槃，眄清霄以寄傲兮。泝凌風而頹歎，元微載晏何思何欲漂，若行雲之浮泊，若窮林之木。咨有得之必喪兮。蓋怙寵之召辱。彼貪夫之死權兮，固遺生以要祿。竦戰兢而履冰兮。祗肅懷以臨谷亮據鼎之無慄兮，在顛沛其必渥，是故形瑰者徵咎，體壯者為犧。雖明文而龍藻兮，終俛首而受羈立。修名於禍始兮，登全生於戾階，資朝華之促節兮，抱千載之長懷，擠考終於遠期兮，顛靈根而自摧。殉有喪之假樂兮，彼無身其孰哀美達人之元覽兮，邈藏器於無為。物有自遺，道無不可，萬殊有同，齊物無寡並，家於國等，朝於野榮。在世而貴身兮，神居形而忘我。欽妙古之達言兮，信懷莊而悅賈。曾既明於天爵兮。何惙悲於人禍，陋國風之皇恤，同明哲於大雅。,GJTS-XXD,古今圖書集成·學行典,370
謙讓,皆重失之。見利輕亡其身，豈不惑哉。越人三世弒其君，王子搜患之，逃乎丹穴。而越國無君，求王子搜不得，從之丹穴。王子搜不肯出，越人薰之以艾。乘以王輿。王子搜援綏登車，仰天而呼曰：君乎。獨不可以舍我乎。王子搜非惡為君也，惡為君之患也。若王子搜者，可謂不以國傷生矣，此固越人之所欲得為君也。韓魏相與爭侵地。子華子見昭僖侯，昭僖侯有憂色。子華子曰：今使天下書銘於君之前，書之言曰：左手攫之則右手廢，右手攫之則左手廢。然而攫之者必有天下。君能攫之乎。昭僖侯曰：寡人不攫也。子華子曰：甚善。自是觀之，兩臂重於天下也，身亦重於兩臂。韓之輕於天下亦遠矣，今之所爭者，其輕於韓又遠。君固愁身傷生以憂戚不得也。昭僖侯曰：善哉。教寡人者眾矣，未嘗得聞此言也。子華子可謂知輕重矣。魯君聞顏闔得道之人也,GJTS-XXD,古今圖書集成·學行典,337
主敬,惟程子看得重。人只是要求放心。何者為心。只是箇敬。人纔敬時，這心便在身上了。人之為學，千頭萬緒，豈可無本領。此程先生所以有持敬之語。只是提撕此心，教他光明，則於事無不見，久之自然剛健有力。而今只是理會箇敬，一日則有一日之效，一月則有一月之效。因問或問中程子謝尹所說敬處。曰：譬如此屋，四方皆入得。若從一方入到這裏，則那三方入處都在這裏了。程先生所以有功於後學者，最是敬之一字有力。人之心性，敬則常存，不敬則不存。如釋老等人，卻是能持敬。但是他只知得那上面一截事，卻沒下面一截事。覺而今恁地做工夫，卻是有下面一截，又怕沒那上面一截。那上面一截，卻是箇根本底。敬字工夫，乃聖門第一義，徹頭徹尾，不可頃刻閒斷。仲思問敬者，德之聚。曰：敬則德聚，不敬則都散了。敬，只是此心自作主宰處。人能存得敬，則吾心湛然，天理燦然，無一分著力處，亦無一分不著力處。敬非是塊然兀坐，耳無所聞，目無所見，心無所思，而後謂之敬。只是有所畏謹，不敢放縱。如此則身心收斂，如有所畏。常常如此，氣象自別。存得此心，乃可以為學。持敬之說，不必多言。,GJTS-XXD,古今圖書集成·學行典,456
隱逸,惟是每懷偏。彼反正正反於寵。既尸干祿相協厥，居而豐其屋祿之。既尸刑為爾司，屋之既豐，喪家于宮，故非據之。災戒之在，凶人皆知，存之為存，而莫知得之，為喪榮。猶振穎墜若頹荒，咎自專寵，福在循牆，是故保其安者，常危而忘其存者，不亡無休。爾榮身實親名，無謂爾崇神。期好沖戒，彼覆餗冒。此棟隆慎微如顯，乃保身以終。自古在昔，逸民有作，相彼宇宙方之委舄夫。豈無不休而好是沖漠。是故名利之災，至人攸恪謂予。未信無寧監于桑霍。天明，既畏神道。無親善在，求己慶由積仁無念，爾本聿修厥淳，執盈如虛，乃反天真，逸民司正，敢告官人。,GJTS-XXD,古今圖書集成·學行典,254
孝弟,陳可達，窶戶細民也。與父佾渡江，有估客同舟而多貲。舟人利之，故縱帆覆其舟。可達善水先登，覓父不得，遂操櫓溯流往得之，連聲曰：急附櫓。旋以兩手擊而前，時寒風凜冽，父凍痿不支，因復溺。可達不見父，大哭，復挾櫓赴中流尋父，竟溺死。三日後抱其父屍出，面色如生。,GJTS-XXD,古今圖書集成·學行典,126
孝弟,年甫二十，父道東以太學生被誣下司敗將。及辟魁得家報，孑身徒跣赴都門。嘉靖元年值肅皇帝登極郊祭，魁伏道左，軍士擊之以死拒不去。上怪問之，泣陳父冤狀，言訖，請斧鉞以代父罪。上嘉悅曰：朕以孝治天下，首得此子。又朕龍潛故里，可喜也。命入太學，立釋道東，仍賜幣馳驛以歸。,GJTS-XXD,古今圖書集成·學行典,130
隱逸,從胡安定，學有盛名，隱居不仕，仁宗召至，問曰：卿詩所得如何？對曰：滿塢白雲耕不破，一潭明月釣無痕，臣所得也。賜爵不受歸，人稱臥雲先生，有集行于世。以德行文學著名鄉里，有不平者皆就決焉。有古陳太丘遺風，仁宗朝詔不起，封靖里先生。,GJTS-XXD,古今圖書集成·學行典,113
義,二曰：君子之自行也，動必緣義，行必誠義，俗雖謂之窮，通也；行不誠義，動不緣義，俗雖謂之通，窮也；然則君子之窮通，有異乎俗者也。,GJTS-XXD,古今圖書集成·學行典,63
孝弟,父沒，廬墓三年，凡祭必先敬，將祭必齋。兄弟六人同爨四十餘年，雖妯娌亦無閒言。督學聞其賢，旌之。嘉靖間歲貢官，終增城教諭。,GJTS-XXD,古今圖書集成·學行典,60
任道,所著書有《大衍詳說》、《律呂新書》、《燕樂》、《原辯》、《皇極經世》、《太元潛虛指要》、《洪範解》、《八陣圖說》，熹為之序。,GJTS-XXD,古今圖書集成·學行典,62
性,梁劉勰夫歐冶鑄劍，太剛則折，太柔則卷，欲劍無折，必加其錫，欲劍無卷，必加其金。金性剛而錫質柔。剛柔均平則為善矣。良工塗漆，緩則難晞，急則弗牢，均其緩急，使之調和則為美也。人之含性，有似於茲，剛者傷於嚴猛。柔者失於軟懦。緩者悔於後機，急者敗於懁促。故鑄劍者，使金不至折，錫不及卷；製器者使緩而能晞，急而能牢；理性者使剛而不猛，柔而不懦。緩而不後，機急而不懁促，故能劍器，兼善而性氣淳和也。昔徐偃王軟而國滅；齊簡公懦而身亡，此性太柔之失也。晉陽處父以純剛取害；鄭子陽以嚴猛致斃，此性太剛之過也。楚子西寬而招敗，邾莊公懁而自禍，此性褊急之災也。西門豹性急，佩韋皮以自緩；董安于性緩，帶絲絃而自急，彼各能以一物所長攻其所短。故陰陽調，天地和，剛柔均，人事和也。陰陽不和，則水旱失節；剛柔不均，則強弱乖政；水旱失節，則歲敗強弱。乖政則身亡。是以智者寬而慄，嚴而溫，柔而毅，猛而仁，剛而濟其柔，柔抑其強，強弱相參，緩急相弼，以斯善性，未聞誤物，而有悔者也。,GJTS-XXD,古今圖書集成·學行典,422
孝弟,不憑之，豈能立乎。吾今王母在堂，既應他命，無容不竭盡臣禮，便不得就養。子輿所以辭齊大夫，良以色養為主故耳。宣子曰：如子所言，豈庸人所識哉。而今而後，吾子當為吾師矣。遂以女妻之。宣子者，并州豪族也，家富於財，其妻怒曰：我女年始十四，姿識如此，何慮不得為公侯妃，而遽以妻劉殷乎。宣子曰：非爾所及也。誡其女曰：劉殷至孝冥感，兼才識超世，此人終當遠達，為世名公，汝其謹事之。張氏性亦婉順，事王母以孝聞,GJTS-XXD,古今圖書集成·學行典,196
閨情,夜樓明月弦，露下百花鮮，情多意不設，啼罷未歸眠，燉煌定若遠，一信動經年。又《冬曉詩》曰：晨霞影翠帷，思婦織霜絲，經寒牽杼澁，釧冷調梭遲，乍廢倡樓粉，貪赴遠人期。梁王筠閨情詩曰：月出宵將半，星流曉未央，空閨易成響，虛室自生光，嬌羞悅人夢，猶言君在傍。又《向曉閨情詩》曰：北斗行欲沒，東方稍已晞，晨雞初下棲，曉露上霑衣，衾裯徒有設，信誓果相違，詎忍開朝鏡，羞恨掩空扉。又《春遊詩》曰：藂蘭已飛蝶，楊柳半藏鵶，物色相煎蕩，微步出東家，既同翡翠翼，復如桃李花，欲以千金笑，迴君流水車。自憐斷帶日，偏恨分釵時，留步惜餘影，含意結愁眉，徒知今異昔，空使怨成思，欲以別離意，獨向蘼蕪悲。行人消息斷，空閨靜復寒，風急朝機燥，鏡暗晚粧難，從來腰自小，衣帶就中寬。,CTEXT,藝文類聚 ,322
方正,蘇子高事平，王、庾諸公欲用孔廷尉為丹陽。亂離之後，百姓彫弊，孔慨然曰：「昔肅祖臨崩，諸君親升御床，並蒙眷識，共奉遺詔。孔坦疏賤，不在顧命之列。既有艱難，則以微臣為先，今猶俎上腐肉，任人膾截耳！」於是拂衣而去，諸公亦止。,CTEXT,世說新語 ,109
廉儉,溫毓桂，字秋香，晉之高士，一介不取。執親喪，居廬三載。嘗曰：「昔與傅青主、梁小素游，文章道義，相為切磋。自二公作古後，不數十年而士風日下，典型無存，緬想風規，如東京夢華，邈焉難再矣。」,WIKI,清稗類鈔,92
婚姻,衡陽彭剛直公玉麟未遇時，生計頗窘。幼聘妻鄒氏，家小康，及長，娶有日矣，鄒嫌剛直貧，誓不適。及期，剛直彩輿往迎，鄒號泣臥地不起，族黨計無所出。忽灶下婢挺身前，啟主婦，願代嫁。主母喜甚，以其能解此紛也。臨行，撫其背，囑曰：「汝在吾家，吾愛同吾女。汝貌不惡，此往，慎祕之。男兒多薄倖，慎勿以婢學夫人告婿也。」及嫁，伉儷彌篤，逾年生子。,WIKI,清稗類鈔,164
尊賢,齊宣王坐，淳于髡侍，宣王曰：「先生論寡人何好？」淳于髡曰：「古者所好四，而王所好三焉。」宣王曰：「古者所好，何與寡人所好？」淳于髡曰：「古者好馬，王亦好馬；古者好味，王亦好味；古者好色，王亦好色；古者好士，王獨不好士。」宣王曰：「國無士耳，有則寡人亦說之矣。」淳于髡曰：「古者驊騮騏驥，今無有，王選於眾，王好馬矣；古者有豹象之胎，今無有，王選于眾，王好味矣；古者有毛廧西施，今無有，王選於眾，王好色矣。王必將待堯舜禹湯之士而後好之，則禹湯之士亦不好王矣。」宣王嘿然無以應。,CTEXT,說苑 ,236
壅塞,齊宣王好射，說人之謂己能用彊弓也。其嘗所用不過三石，以示左右。左右皆試引之，中關而止，皆曰：「此不下九石，非王，其孰能用是？」宣王之情，所用不過三石，而終身自以為用九石，豈不悲哉？非直士其孰能不阿主？世之直士，其寡不勝眾，數也。故亂國之主，患存乎用三石為九石也。,CTEXT,呂氏春秋 ,131
志道,明陳堯侍御胡公，奉天子璽書來督兩淮鹽政，威行惠流，按部之暇屬意文教，所至輒進校官弟子員，考德試藝道之訓辭，士蒸蒸奮起，咸知嚮方藐茲，海陬蔚為聲教之國於戲盛矣。惟通州風氣，朴茂百年來，民庶且豐黌序之，間攻文翰而談經術者，為他郡冠第號，舍不備肄業，無所士。晨夕藏修罔以聯朋樂，群良闕典也，公周覽興，咨意圖創始進，周守李侯而諭之，侯拜稽首曰：是在予有司充拙，安敢弗亟從事，詢諸州貳。學官僉應曰：諾迺卜文廟西偏及。拓千戶所隙地，中為講堂三閒，左右翼室二閒，前為號舍五十閒，又前為大門三閒，崇墉巖，巖甬道繩，繩負陰抱陽，土燥材良，豉如翼如，為時鉅觀鳩工三月，聿觀厥成，堯作而曰：嗟多士亦知侍御公所以迪教之意乎，夫公厚望于士。豈曰：辭華是競而利祿謀焉，已也尚有進于是者，夫學立志焉。先矣，夫志擇術焉先矣，《語》云：志于道德者，功名不足以累其心，志于功名者，富貴不足以累其心，多士無所辨志乎，是故志道德者，上也。志功名者，次也。志于富貴斯不免為鄉人矣，士而峨冠博衣誦法，孔孟忍自委於鄉人乎，必不然矣，斯侍御公所以迪教之意也，公諱植字立之南，昌人起家，乙未進士文章行誼。雅著，時望觀此可以覘其概矣。,GJTS-XXD,古今圖書集成·學行典,491
克己,氣質之偏自生來便有此矣，若自幼至長，歷歷曾用變化之功，則亦無不可變之理，若氣質既偏，自少至長，所習又偏，一旦驟欲變其所習，非百倍之功不能也。古人佩韋弦亦變化氣質之一法也。一念之非即遏之，一動之妄即改之。,GJTS-XXD,古今圖書集成·學行典,101
孝弟,性至孝，事母廖氏冬溫夏凊，未嘗少怠。出外必稟，得品物懷歸以奉母。客至，宰雞擇美請母先嘗。人初疑其于名，及見始終如一，欲上其事，棐力止之曰：此吾分之常，若此適重吾尤。母老且病，棐亦疾，猶扶病理母湯藥。母大泣曰：賢孝子，吾無以報爾，惟有老天在。母九十二而卒，哀毀骨立七日，相繼而終于正寢。雖兒童競傳誦焉。況孜，字時勉，從善，鄉人幼稱奇童，天性孝友，居喪哀毀，廬墓有靈芝之瑞。傅珍，家貧，訓蒙事母篤孝，侍病湯藥不懈，籲天割股獲痊。,GJTS-XXD,古今圖書集成·學行典,212
名實,天地所包，陰陽所嘔，雨露所濡，化生萬物，瑤碧玉珠，翡翠玳瑁，文彩明朗，潤澤若濡，摩而不玩，久而不渝，奚仲不能旅，魯般不能造，此之謂大巧。宋人有以象為其君為楮葉者，三年而成，莖柯毫芒，鋒殺顏澤，亂之楮葉之中而不可知也。列子曰：使天地三年而成一葉，則萬物之有葉者寡矣。夫天地之施化也，嘔之而生，吹之而落，豈此契契哉。故凡可度者，小也；可數者，少也。至大，非度之所能及也，至眾，非數之所能領也。故九州不可頃畝也，八極不可道里也，太山不可丈尺也，江海不可斗斛也。故大人者，與天地合德，日月合明，鬼神合靈，與四時合信。故聖人懷天氣，抱天心，執中含和，不下廟堂而衍四海，變習易俗，民化而遷善，若性諸己，能以神化也。《詩》云：神之聽之，終和且平。夫鬼神視之無形,GJTS-XXD,古今圖書集成·學行典,323
任道,六年，遷起居舍人，奏：權姦擅政十有四年，朱熹、彭龜年以抗論逐，呂祖儉、周端朝以上書斥，當時近臣猶有爭之者。其後呂祖泰之貶，非惟近臣莫敢言，而臺諫且出力以擠之，則嘉泰之失已深於慶元矣。更化之初，群賢皆得自奮。未幾，傅伯成以諫官論事去，蔡幼學以詞臣論事去，鄒應龍、許奕又繼以封駁論事去。是數人者，非能大有所矯拂，已皆不容於朝。故人務自全，一辭不措。設有大安危、大利害，群臣喑嘿如此，豈不殆哉。今欲與陛下言，勤訪問、廣謀議、明黜陟三者而已。時鈔法楮令行，告訐繁興，抵罪者眾，莫敢以上聞。德秀奏：或一夫坐罪，而併籍昆弟之財；或虧陌四錢，而沒入百萬之資。至于科富室之錢，拘鹽商之舟，視產高下，配民藏楮，鬻田宅以收券者，雖大家不能免，尚得名便民之策。自此籍沒之產以漸給還。兼太常少卿。又言金人必亡，君臣上下皆當以祈天永命為心。充金國賀登位使，及盱眙，聞金人內變而返。言於上曰：臣自揚之楚，自楚之盱眙，沃壤無際，陂湖相連，民皆堅悍強忍，此天賜吾國以屏障大江，使強兵足食為進取資。顧田疇不開，溝洫不治，險要不扼，丁壯不練，豪傑武勇不收拾，一旦有警，則徒以長江為恃。,GJTS-XXD,古今圖書集成·學行典,474
篤行,授晉江圍頭巡檢，為郡守孫朝讓所器，委以獄務。饑疫並至，懋獨割俸，施藥分饘賑饑。闔圄賴之生全。甲申春因，病乞歸。,GJTS-XXD,古今圖書集成·學行典,55
隱逸,苟失其本，又有越檢之行。情禮俱虧，則仰詠兼忘，其弊必至於本薄。夫偽薄者，非二本之失，而為弊者必託二本以自通。夫道有常經，而弊無常情，是以六經有失，一政有弊，苟乖其本，固聖賢所無奈何也。行道之人自非性足體備、闇蹈而當者，亦曷能不棲情古烈，擬規前修。苟迷擬之然後動，議之然後言，固當先辨其趣舍之極，求其用心之本，識其枉尺直尋之旨，採其被褐懷玉之由。若斯，塗雖殊，而其歸可觀也；跡雖亂，而其契不乖也。,GJTS-XXD,古今圖書集成·學行典,197
情感,又明日，觀者益多，女乃為散花天女之戲。口吸淡巴菰吐之，凝幻不散，須臾，成彩雲朵朵，隱約於雲中見銖衣霞袂。女謂觀者曰：「昨有人唐突，今天女不降矣，惟當散花供諸君一覽耳。」須臾，雲彩漸淡，果有花自空中繽紛下墜，紅白相間，非桃非杏，不知其名。女招以手，花盡墜臺上。命朱掃取之，裹以紙，凡數百包，大如拳，皆紙花也。女呼曰：「此天花者，小兒佩之，清痘疹，通關煞；婦人囊之，辟邪穢，易生產。欲得之者，百錢易一包。」眾爭購取，須臾皆盡。計兩日所獲可百千，女令朱悉以易銀，辭逆旅主人，更他去。,WIKI,清稗類鈔,238
召類,趙簡子將襲衛，使史默往睹之，期以一月，六月而後反。趙簡子曰：「何其久也？」史默曰：「謀利而得害，猶弗察也？今蘧伯玉為相，史鰌佐焉，孔子為客，子貢使令於君前，甚聽。《易》曰：『渙其群，元吉。』渙者，賢也；群者，眾也；元者，吉之始也；渙其群元吉者，其佐多賢也。」趙簡子按兵而不動。凡謀者，疑也。疑則從義斷事，從義斷事則謀不虧，謀不虧則名實從之。賢主之舉也，豈必旗僨將斃而乃知勝敗哉？察其理而得失榮辱定矣。故三代之所貴，無若賢也。,CTEXT,呂氏春秋 ,212
外物,已而後世輇才諷說之徒，皆驚而相告也。夫揭竿累，趣灌瀆，守鯢鮒，其於得大魚難矣；飾小說以干縣令，其於大達亦遠矣。是以未嘗聞任氏之風俗，其不可與經於世亦遠矣。,CTEXT,莊子 ,77
隱逸,含貞光之凱邁，靡薜荔于苑柳，蔭翠葉之雲蓋，揮修綸于洄瀾，臨崢嶸而式墜，泝清風以長嘯，詠九韶而忘味。若乃御有撫生，應物宅心，曜華春圃，凋葉秋林，振藻陽波，清景元陰，形猶豫以徙倚，神曠寂而難尋。渾無名于域外，和丘中以草音。于是混心齊物，遨翔容與，薄言采薇，收蘿中野，朝觀荑陸，夕步蘭渚，仰弋鳴鴈，俯釣魴鱮，遊無方之內。居無形之域，詠休遁之貞亨，察天心而觀復，委性命於元芒，任吉凶而靡錄。,GJTS-XXD,古今圖書集成·學行典,191
脩文,凡音，生人心者也，情動於中而形於聲，聲成文謂之音。是故治世之音安以樂，其政和；亂世之音怨以怒，其政乖；亡國之音哀以思，其民困。聲音之道，與政通矣。宮為君，商為臣，角為民，徵為事，羽為物；五音亂則無法，無法之音：宮亂則荒，其君驕；商亂則陂，其官壞；角亂則憂，其民怨；徵亂則哀，其事勤；羽亂則危，其財匱；五者皆亂，代相淩謂之慢，如此則國之滅亡無日矣。鄭、衛之音，亂世之音也，比於慢矣；桑間、濮上之音，亡國之音也，其政散，其民流，誣上行私而不可止也。,CTEXT,說苑 ,222
篤行,明正德十三年歲歉，嘗出粟五百石賑濟，復為糜粥以倉饑者。嘉靖二十四年旱荒，亦捐粟助賑，所全活甚眾，都民逋負鹽課，願為代輸于官，三修通濟橋，并作擺岸及濬築石門塘、盧塘工費不吝數百金，又割嶺背頭地一十五畝收瘞死而無歸者，鄉邦咸推重之。,GJTS-XXD,古今圖書集成·學行典,114
孝弟,馬中驥，泌陽庠生，母早故，父娶繼母，嫉妒逐之，出衣食不給，中驥略無怨言，每晨入問視益恭，及繼母生子，中驥日入抱持，嘗遭訶譴，捶撻終不去，母亦感動，母卒，中驥七日不食，哀毀過禮，奉旨旌表。親沒廬墓三年，旌表邑，人稱孝子。李濟時，鄧庠生，事親孝，母先卒，哀毀踰禮，及父卒廬墓終喪。,GJTS-XXD,古今圖書集成·學行典,138
曠達,後漢仲長統飛鳥遺跡，蟬蛻亡殼。騰蛇棄鱗，神龍喪角。至人能變，達士拔俗。乘雲無轡，騁風無足。垂露成幃，張霄成幄。沆瀣當餐，九陽代燭。恆星豔珠，朝霞潤玉。六合之內，恣心所欲。人事可遺，何為局促。其二大道雖夷，見幾者寡。任意無非，適物無可。古來繚繞，委曲如瑣。百慮何為，至要在我。寄愁天上，埋憂地下。叛散五經，滅棄風、雅。百家雜碎，請用從火。抗志山棲，游心海左。元氣為舟，微風為柁。翱翔太清，縱意容冶。,GJTS-XXD,古今圖書集成·學行典,198
孝弟,素以儒行著，母周氏罹篤疾，號天請代刲股和藥進之母，立差母終，負土營葬，廬於墓側，開義學以授生，徒王侍郎三才為之，贊曰：剔股毀肢，韓昌黎有鄠人之對，然孝子之心，何所不至，不得已而籲天請代，不得已而刲股和藥，乃至負土，乃至廬墓。則刲股者所謂嘗鼎一臠，而知全鼎之味者也，邑令上其事給匾旌焉。,GJTS-XXD,古今圖書集成·學行典,142
夙惠,韓康伯數歲，家酷貧，至大寒，止得襦。母殷夫人自成之，令康伯捉熨斗，謂康伯曰：「且箸襦，尋作複(巾軍)。」兒云：「已足，不須複(巾軍)也。」母問其故？答曰：「火在熨斗中而柄熱，今既箸襦，下亦當煖，故不須耳。」母甚異之，知為國器。,CTEXT,世說新語 ,113
性,正欲人反求默識不可徒求諸言焉耳。非以無為宗也。佛氏惟其宗無故以天地為幻，妄以四大為假合以父子兄弟夫婦為假。相以色聲香味觸法為根，塵必欲脫離之而後已。而兀兀不修善騰騰不造惡。此所以謂不思善不思惡正是本來面目。人特患其不見性耳。一見之而又何假於修習之功哉。唯其有見於性本無善也。本無惡也。所以學亦不修善也。不造惡也。一言以蔽之曰無而已矣。若吾孔氏之學固不言有無而至善得非其宗乎。方其寂然不動固無善惡之象而未發之中謂非天性之至善所當止者，乎是故宗孔孟止至善之教者慎無惑於釋氏之說。,GJTS-XXD,古今圖書集成·學行典,237
孝弟,粗通經史，父早亡，事母吳氏以孝聞，嚴寒必以體溫席。母卒，廬墓六年，卜地貴溪，載柩而往。舟覆，抱柩長號，風漂抵岸不死，水入耳遂病聾。母病，禱以身代，夢神人挾金鍼刺之，翼日遂瘳。,GJTS-XXD,古今圖書集成·學行典,87
婚姻,《女貞子歌》有云：「朔風徧吹勁草折，雪墮榆關夜凜冽。一枝獨秀映冬青，纍纍可似妾心赤。」卻扇之夕，琴請誦舊作，研生恍然如夢，曼聲吟之，不覺淚下，曰：「不意竟成詩讖也。」既返，以歸途唱和之作與譴戍時並琴隨慕希北行尋夫諸作合刊之，曰：《榆關雙淚集》，謂悲喜同之也。慕希歸，館研生於家以教子，卒化為善。而以女適敬熙。吳人為作《俠烈傳》，及《望夫石傳奇》，姜西溟、汪堯峰諸人皆有題詠。,WIKI,清稗類鈔,187
隱逸,歸去來兮，田園將蕪胡不歸，既自以心為形役，奚惆悵而獨悲，悟已往之不諫，知來者之可追，寔迷途其未遠，覺今是而昨非，舟遙遙而輕颺，風飄飄而吹衣，乃瞻衡宇，載欣載奔，僮僕歡迎，稚子候門，三徑就荒，松菊猶存，攜幼入室，有酒盈樽引壺觴以自酌，眄庭柯以怡顏，倚南窗以寄傲，審容膝之易安，策扶老以流憩，時矯首以遐觀，雲無心而出岫，鳥倦飛而知還，農人告余以春將及，有事乎西疇，或命巾車，或棹孤舟，既窈窕而尋壑，亦崎嶇而經丘，木欣欣以向榮，泉涓涓而始流，善萬物之得所，感吾年之行休，已矣乎。寓形宇內，復得幾時，曷不委心任去留，胡為乎遑遑欲何之，富貴非吾願，帝鄉不可期，懷良辰以孤往，或植杖而耘耔，登東皋以舒嘯，臨清流而賦詩，聊乘化以歸盡，樂夫天命復奚疑。,CTEXT,藝文類聚 ,318
紕謬,淵材迂闊好怪，嘗畜兩鶴。客至，指以誇曰：「此仙禽也。凡禽卵生而此胎生。」語未卒，園丁報曰：「此鶴夜產一卵大如梨。」淵材面發赤，訶曰：「敢謗鶴也。」卒去。鶴輒兩展其脛伏地，淵材訝之，以杖驚使起，忽誕一卵。淵材嗟谘曰：「鶴亦敗道。吾乃為劉禹錫佳話所誤。自今除佛老孔子之語。予皆勘驗。要之淵材自信之力，但讀《相鶴經》未熟耳。」又嘗曰：「吾平生無所恨，所恨者五事耳。」人問其故，淵材斂目不言久之，曰：「吾論不入時聽，恐汝曹輕易之。」問者力請其說，乃答曰：「第一恨鰣魚多骨；第二恨金桔太酸；第三恨蓴菜性冷；第四恨海棠無香，第五恨曾子固不能作詩。」聞者大笑。淵材瞠目曰：「諸子果輕易吾論也。」李舟大夫客都下，一年無差遣，乃受昌州。議者以去家遠，改授鄂倅。淵材聞之，吐飯大步，往謁李曰：「今日聞大夫改授鄂倅，有之乎？」李曰：「然。」淵材悵然曰：「誰為大夫謀。昌佳郡也，奈何棄之？」李驚曰：「供給豐乎？」曰：「非也。」民訟簡乎？」曰：「非也。」「然則何以知其佳？」淵材曰：「天下海棠無香，昌州海棠獨香。非佳郡乎？」聞者傳以為笑。,WIKI,宋稗類鈔,456
篤行,沈鎮，邑議建迎恩橋，鎮首輸白金五十兩，穀五百石，以佐役。其後嘉靖乙卯大饑，輸穀一千五百石，賴以全活者眾。撫院匾其居曰：尚義。孫鳴雷舉己丑進士。,GJTS-XXD,古今圖書集成·學行典,71
隱逸,天寶末，避亂剡溪，北都留守薛兼訓奏為右衛率府倉曹參軍，不就。客泉州，南安有九日山，大松百餘章，俗傳東晉時所植，系結廬其上，穴石為研，注《老子》，彌年不出。刺史薛播數往見之，歲時致羊酒，而系未嘗至城門。姜公輔之謫，見系輒窮日不能去，築室與相近，忘流落之苦。公輔卒，妻子在遠，系為葬山下。張建封聞系之不可致，請就加校書郎。與劉長卿善，以詩相贈答。權德輿曰：長卿自以為五言長城，系用偏師攻之，雖老益壯。其後東度秣陵，年八十餘卒。南安人思之，為立于亭，號其山為高士峰云。按《全唐詩話》：系字公緒，會稽人。自號東海釣客，韋答系詩云知掩山扉三十秋，魚鬚翠碧滿床頭。莫道謝公方在郡，五言今日為君休。蓋以五言得名久矣。系家剡山向隱一紀，大曆五年，人或以其文聞於留守薛公，無何奏系右衛率府倉曹參軍，意所不欲，以疾辭免，因將命者獻詩云由來那敢議輕肥，散髮行歌自採薇。逋客未能忘野興，辟書令遣脫荷衣。家中匹婦空相笑，池上群鷗盡欲飛。更乞大賢容小隱，益看愚谷有光輝。,GJTS-XXD,古今圖書集成·學行典,421
學問,瞻彼淇奧，綠竹猗猗。有匪君子，如切如磋。如琢如磨，瑟兮僩兮，赫兮咺兮。有匪君子，終不可諼兮。雙峰饒氏曰：有匪君子是說已做成君子之人，言君子之所以斐然有文者，其初自切磋琢磨中來。北溪陳氏曰：切是窮究事物之理，逐件分析，有倫，有序。磋是講究純熟道理瑩徹，所以如切而又磋琢,GJTS-XXD,古今圖書集成·學行典,133
隱逸,金史孔子稱逸民伯夷、叔齊、夷逸、朱張、柳下惠、少連，其立心造行之異固，各有所稱謂，而柳下惠則又嘗仕於當世者也。長沮、桀溺之徒，則無所取焉。後世，凡隱遯之士，其名皆列於史傳，何歟。蓋古之仕者，其志將以行道，其為貧而仕下列者，猶必先事而後食焉。後世干祿者多，其先人尚人之志與嘆老嗟卑之心，能去是者鮮矣。故君子於士之遠引高蹈者特稱述之，庶聞其風猶足以立懦廉頑也。作《隱逸傳》。,GJTS-XXD,古今圖書集成·學行典,185
孝弟,吳旦字子寅以，明經任孟津教，諭旦生十歲而孤，孝友性成，母嚴毅督令勤學，即晝夜寒暑不輟，每定省間，深愛婉容其昆弟，群從食指甚繁，無生計皆待養於旦，旦教授生徒，贄俸所入悉以公之，妻方氏糲食敝衣無一怨言，歷數十年如一日，其子埜負經世大略，以明經終南雄，司李。,GJTS-XXD,古今圖書集成·學行典,126
規箴,遠公在廬山中，雖老，講論不輟。弟子中或有墮者，遠公曰：「桑榆之光，理無遠照；但願朝陽之暉，與時並明耳。」執經登坐，諷誦朗暢，詞色甚苦。高足之徒，皆肅然增敬。,CTEXT,世說新語 ,78
孝弟,父力昌卒，母欲追薦，無貲，悲哭不止。護時五歲，謂母曰：何不將兒賣以易錢。乃抱護出市，賣與屬客，得錢二串，薦。父母以憶子目盲，後三十年，僧護還齋，戒叩禱以水漱口，每日為母目，復明。以孝聞，居親喪，多德行，所居及親墓俱產芝。觀察使徐晦聞其賢，辟至幕下，居親之喪，躬負土營墓。郡守黎楨楊發相繼薦于朝官，終汀州司馬。有孝行，葬父，廬墓側甘露降焉，後應文行科出仕。母疾，割股療愈。事聞朝廷，賜物五十段，以旌孝行。母病，割股肉烹進，遂愈。敕賜物五十段，以旌孝行。,GJTS-XXD,古今圖書集成·學行典,225
諫諍,檢討朱天保字鶴田，滿洲人，中康熙癸巳進士，入詞林。父朱爾訥，任兵部侍郎。時理密親王既廢，儲位久虛，廉親王允禩覬其位，揆敘、王鴻緒等復左右之，欲陰害理密親王。天保深憂之，疏言曰：「皇太子雖以疾廢，然其失，良由左右非人，習於驕抗。若遣碩儒名臣，如趙申喬等輔導之，潛德日彰，猶可復問安視膳之事。儲位重大，未可輕移，徒啟藩臣覬覦，則天家骨肉之禍，有不可勝言者。」疏成欲上，以父在，徘徊久之。父察其情，曰：「忠孝未可兩全，汝捨孝全忠可也。」趣入告。時聖祖幸湯山，疏上，上欷歔久之。近臣阿靈阿素為允禩黨，曰：「朱某之疏，為希異日寵榮耳。」上大怒，置之於法，父荷校死，而理密得以壽終。,WIKI,清稗類鈔,285
辯通,婧懼，乃造於相晏子之門曰：「賤妾不勝其欲，願得備數於下。」晏子聞之，笑曰：「嬰其有淫色乎，何為老而見奔？殆有說內之至哉！」既入門，晏子望見之曰：「怪哉，有深憂！」進而問焉，對曰：「妾父衍，幸得充城郭為公民。見陰陽不調，風雨不時，五穀不滋之故，禱祠於名山神水。不勝麴糱之味，先犯君令，醉至於此，罪故當死。妾聞明君之蒞國也，不損祿而加刑，又不以私恚害公法，不為六畜傷民人，不為野草傷禾苗。昔者宋景公之時，大旱三年不雨，召太卜而卜之曰：『當以人祀之。』景公乃降堂北面稽首曰：『吾所以請雨者，乃為吾民也，今必當以人祀，寡人請自當之。』言未卒，天大雨，方千里。所以然者何也？以能順天慈民也。今吾君樹槐，令犯者死。欲以槐之故殺婧之父，孤妾之身，妾恐傷執政之法而害明君之義也。鄰國聞之，皆謂君愛樹而賤人，其可乎！」,CTEXT,列女傳 ,350
聖門諸賢,曾子之孝，孝也，立身揚名，惟此一節，而於聞道，最為超警死生之際，粲然明白，蓋由始則因孝心而致敬，終則因敬心而成己，驗其平日服膺念茲，在茲而已，啟手足則見於戰戰兢兢之時，發善言則存乎容貌辭氣之際，皆敬之謂也，戴經所記，奧義甚多，首文三語，已盡其要，學者非弗知也，然皆有愧於曾子者，行之弗至也，恭於昭昭者，孝之名也，謹於昏昏者，孝之實也，求其名，匹夫匹婦能焉；核其實，聖人以為難矣。曾子曰：養可能也，敬為難，敬可能也，安為難，安可能也，卒為難。斯須之,GJTS-XXD,古今圖書集成·學行典,223
孝弟,廖翼黃孝子遇於菟，孝子慟哭不自覺，氣吞於菟恰若無於菟初來威烈烈，咆哮未發石欲裂。須臾俯伏孝子前，叩頭致敬腰為折。吾儕旁觀股交戰，孝子淚眼何曾見。乃知至孝通蒼旻，嗟爾於菟良有神。,GJTS-XXD,古今圖書集成·學行典,88
孝弟,甫六歲，而韓被出，莫知所在。父卒，事嫡母李，甚孝。既長，念所生不置，以池陽當蜀道求調，錄事參軍，常託蜀人物色之，比秩滿有仙井，兵楊俊報曰：韓尚無恙。時李已老，宣問不忍捨之，遠涉復求，改峽州推官，遣迎韓於仙井，蓋相失四十餘年矣，一見悲不勝，吏民咸為流涕，時李八十三，韓亦七十。士夫賦詩美之，宣問改秩蘄春縣而卒，歸葬於溧。竇寶，以刲股療親疾，見旌。,GJTS-XXD,古今圖書集成·學行典,172
任道,公是年春到袁州，九月召拜國子祭酒，冬暮至京師。穆宗長慶元年辛丑，轉兵部侍郎。長慶二年壬寅二月，以王庭湊為成德節度使，遣公宣慰其軍，九月轉吏部侍郎。長慶三年癸卯六月，公以吏部侍郎為京兆尹兼御史大夫，敕放臺參，後不得為例。十月癸巳為兵部侍郎，庚子復為吏部侍郎。長慶四年甲辰，是年公沒，年五十七。行狀云：得疾滿百日，假既罷，以十二月二日卒於靖安里第。按《張籍祭公詩》云：去夏公請告養疾，城南莊籍時官休。罷兩月，同遊翔，又云：共愛池上佳聯句舒遐情。又云：公為游溪，詩唱詠多慨慷。城南莊在長安城南，公之別墅也。池上聯句集中無之，游溪詩即南溪始泛三首是。也,GJTS-XXD,古今圖書集成·學行典,272
義俠,錢九韶，字太和。寡言笑，而於義之當為者無不為之。有胞姊為禹氏婦，家道中落，次甥傭書於商南，欲奉其父母以去，太和苦勸不能止。不數歲，姊與姊夫相繼死，十年不歸櫬，太和念之，輒淚下，節縮歲入數十金，返其雙櫬而葬之。,WIKI,清稗類鈔,104
孝弟,性孝友，父母病已屬纊，徵在館忽心動疾走二百餘里，一晝夜抵家，母死踰日復甦為道，陰陽間報應事，胞弟肇徽早世，婚嫁先孤而後己，子飽煖先孀婦，而後己婦。性至孝，刲股以療父病，旌以孝行可風。,GJTS-XXD,古今圖書集成·學行典,91
心意,臣若水通曰：孔子稱為政在人，取人以身，是故庶政之務本於責任求賢，而求賢責任又本於立志，立志在於求道而體道在，乎誠心，志道要矣，誠心急焉。人君務學以致治可不知乎。真德秀曰：志者進德之基，若聖若賢，莫不發軔乎。此志之所趨，無遠不達，窮山窮海，不能限也。志之所向，無堅不入，銳兵精甲不能禦也。善惡二途，惟道與利而已，志乎道則理義為之主，而物欲不能移，志乎利則物欲為之主，而理義不能入。堯桀舜蹠之所繇，以異也，可不謹乎。臣若水通曰：真德秀論志之言可謂切至矣。然以為基，以為發軔則似若以為始而未究其終者。夫志者，人道始終之貫也。故孔子自十五志學至於不踰矩，皆一志之所至也。後之學者可不辨志以為終身之地乎。,GJTS-XXD,古今圖書集成·學行典,297
貴生,堯以天下讓於子州支父。子州支父對曰：「以我為天子猶可也。雖然，我適有幽憂之病，方將治之，未暇在天下也。」天下，重物也，而不以害其生，又況於它物乎？惟不以天下害其生者也，可以託天下。,CTEXT,呂氏春秋 ,90
邊議,今邊陲搔擾，日放族禍，百姓晝夜望朝廷救己，而公卿以為費煩不可。徒竊笑之，是以晏子輕囷倉之蓄而惜一杯之鑽何異？今但知愛見薄之錢穀，而不知末見之待民先也；知傜伇出難動，而不知中國之待邊寧也。,CTEXT,潛夫論 ,93
篤行,無能有所匡言。嘗欲請治上近臣所忠、九卿咸宣，不能服，反受其過，贖罪。元封四年，關東流民二百萬口，無名數者四十萬，公卿議欲請徙流民於邊以適之。上以為慶老謹，不能與其議，乃賜丞相告歸，而案御史大夫以下議為請者。慶慚不任職，上書曰：臣幸得待罪丞相，疲駑無以輔治。城郭倉廩空虛，民多流亡，罪當伏斧質，上不忍致法。願歸丞相侯印，乞骸骨歸，避賢者路。上報曰：間者，河水滔陸，泛濫十餘郡，隄防勤勞，弗能垔塞，朕甚憂之。是故巡方州，禮嵩嶽，通八神，以合宣房。濟淮江，歷山濱海，問百年民所疾苦。惟吏多私，徵求無已，去者便，居者擾，故為流民法，以禁重賦。乃者封泰山，皇天嘉況，神物並見。朕力答氣應，未能承意，是以切比閭里，知吏奸邪。委任有司，然則官曠民愁，盜賊公行。往年覲明堂，赦殊死，無禁錮，咸自新，與更始。,GJTS-XXD,古今圖書集成·學行典,345
言語,簡文入華林園，顧謂左右曰：「會心處，不必在遠。翳然林水，便自有濠、濮閒想也。覺鳥獸禽魚，自來親人。」,CTEXT,世說新語 ,50
母儀,定公卒，立敬姒之子衎為君，是為獻公。獻公居喪而慢。定姜既哭而息，見獻公之不哀也，不內食飲，嘆曰：「是將敗衛國，必先害善人，天禍衛國也！夫吾不獲鱄也使主社稷。」大夫聞之皆懼。孫文子自是不敢舍其重器於衛。鱄者，獻公弟子鮮也。賢，而定姜欲立之而不得。,CTEXT,列女傳 ,122
名實,習坎，有孚，維心亨，行有尚。陽實在中為中有孚信。維心亨維其心誠一。故能亨通。至誠可以通金石。蹈水火何險難之不可亨也。行有尚謂以誠一，而行則能出險。有可嘉尚謂有功也。鬼神無常享，享于克誠。鬼神謂之誠者不誠，無物誠立于此。而後神格于彼。作偽，心勞，日拙。作偽則掩護不暇。故心勞而日著。,GJTS-XXD,古今圖書集成·學行典,140
婚姻,近支王貝勒貝子公及外烕之子女既及歲者，開具姓氏年齡進呈，即由太后指配與滿洲、蒙古、漢軍之貴族聯姻。指定後，明發懿旨，以某女婚某王，或某某，名曰指婚，滿語又謂之拴婚。,WIKI,清稗類鈔,82
篤行,好義樂施，踏雪登並梅樓，四顧煙不起者，輒遣人問餽，人因名其樓曰：望煙樓。歲饑輸粟至五千石。元時檄召為提舉，以家世宋臣，不赴。明吳元年登賢良方正科，用元前銜授壽州提舉，卒，五世孫瓚官禮部侍郎。,GJTS-XXD,古今圖書集成·學行典,95
技勇,官淮安日，與漕督周文忠公天爵、知府周聽松燾並以勇力聞，號淮有三洲，以洲之音同於周也。城守營參將某以勦川、陝教匪立功，自矜武力，周曰：「姑至敝署一較，何如？」翌日往，共賭躍大成殿，周十上十下，如飛鳥濯翼，超過簷際，某僅得其六，微側，遽墮，折其右足，醫數月，卒跛而行。,WIKI,清稗類鈔,132
聖門諸賢,況加敬乎。非爾所及也。按《韓詩外傳》：孟子少時誦，其母方織，孟子輟然中止，乃復進，其母知其諠也，呼而問之曰：何為中止。對曰：有所失復得。其母引刀裂其織，以此誡之，自是之後，孟子不復諠矣。孟子少時，東家殺豚，孟子問其母曰：東家殺豚，何為。母曰：欲啖汝。其母自悔而言曰：吾懷妊是子，席不正，不坐；割不正，不食；胎教之也。今適有知而欺之，是教之不信也。乃買東家豚肉以食之，明不欺也。孟子說齊宣王而不說。淳于髡侍，孟子曰：今日說公之君，公之君不說，意者、其未知善之為善乎。淳于髡曰：夫子亦誠無善耳。昔者瓠巴鼓瑟，而潛魚出聽；伯牙鼓琴，而六馬仰秣；魚馬猶知善之為善，而況君人者也。,GJTS-XXD,古今圖書集成·學行典,285
心學,其格之不豫司馬光所謂，治之于著用力多而功寡矣，臣竊願于聖敬方躋之，時益進夫誠意正心之學，庶聖心益正而聖德益明，則正士滿朝奸邪遠跡，善政協于萬邦社稷生靈之福也。天下幸甚。《大雅‧皇矣》：帝謂文王，無然畔援，無然歆羨。臣若水通曰：畔援言叛此而攀彼無畔，援則心中正而不私也，歆羨欣欲愛慕無歆羨，則剛直而不流也，文王無是二者，故心極其正而深造乎道也。夫人心至虛本無一物，本體中正，何嘗有所謂畔援歆羨哉，有所畔援歆羨者皆心與于物者也，心與于物則滯于物而非本體矣，文王之心廓然大公物來順應生殺，與奪一隨物付之而已，初何有與于物哉，無與于物故無畔援無歆羨，所謂天地心普萬物而無心，聖人情順萬事而無情者也，情而無情心之本體正矣，本體正則天理盡矣，天理者道之極也。故曰：誕先登于岸雖然，豈惟文王然哉，千聖一心萬古一理，人主苟能正心乾乾不息廓而清之，神而明之使一心之中廣大高明一物無所與焉，大公順應是亦文王而已矣。《春秋》：隱公元年臣若水通曰：此魯惠既沒隱公嗣位之始年也。,GJTS-XXD,古今圖書集成·學行典,426
孝弟,父會，有高節嘗稱疾不答辟署，里中號一龍。親亡，負土成墓，廬其左，手蒔松柏，時號關中曾子。卒，縣人私諡曰廣孝徵君。,GJTS-XXD,古今圖書集成·學行典,56
政理,公叔文子為楚令尹三年，民無敢入朝，公叔子見曰：「嚴矣。」文子曰：「朝廷之嚴也，寧云妨國家之治哉？」公叔子曰：「嚴則下喑，下喑則上聾，聾喑不能相通，何國之治也？順針縷者成帷幕，合升斗者實倉廩，并小流而成江海；明主者有所受命而不行，未嘗有所不受也。」,CTEXT,說苑 ,123
師友,王山史與富平李天生檢討因篤初未相識，一日，邂逅於長安茶肆，隔席遙接，各以意擬名姓。及詢之，皆不謬，遂相與定交。李天生為三相國所薦，至京師，名重一時。合肥武英殿大學士文定公天馥以同姓年長兄事之，天生居之不疑。,WIKI,清稗類鈔,103
言語,唐張仲素賢哉，南容詠白圭於雅什奉明，義以為誡徵莠，辭於口給，諒同符於素，履將辨志，而貞立玷生，在玉伊良工之可磨，言出於躬，縱駟馬之不，及是知詩之為，喻言以昭信，想研精於奧旨，知底滯於遺韻，詠歎彰其不足，反覆明乎，克慎身之是省，況開卷而念茲心，苟無瑕異，獻璞之往吝允矣，君子宜其念之懲，諸嘉玉觀爾靈龜尚鮮，華之彩慕特達之詞，知在涅而不昧，同居暗以無欺，重明哲以作則，故沈吟於四時，既切磋以求友，將造次而解頤，得之自中殊學者之四失，復而無斁類，夫子之繹思，是謨，是訓，是傚，是則，諒修己以為物，可自家而刑國，既引之以改過，復重之以比德，香芸自雜於卷，舒青蠅寧閒乎，白黑彼以圭為瑞，此以誡為珍，苟因文而假物，非貴玉而賤，然則懷璧者，恥慢藏而成玷事，君者畏不密而失身，夫其列於雅，頌備法語之為用，垂於後昆庶厥道之長，存汗簡之文可考，絕編之義再敦，且非守句之末學有異，斷章而賦言，豈不以賢智之心，慎樞機之所，啟瑾瑜之質，懼毫髮以成痕，懿夫志士仁人明不自是執一善以無失，故三復而樂，只若或志於斯，行秉善價而誰毀。,GJTS-XXD,古今圖書集成·學行典,450
黜免,諸葛宏在西朝，少有清譽，為王夷甫所重，時論亦以擬王。後為繼母族黨所讒，誣之為狂逆。將遠徙，友人王夷甫之徒，詣檻車與別。宏問：「朝廷何以徙我？」王曰：「言卿狂逆。」宏曰：「逆則應殺，狂何所徙？」,CTEXT,世說新語 ,96
孝弟,洪武初，父充軍鳳翔，母隨行，留琇視丘墓。越六年，聞母沒。琇奔赴，負母骨行數千里，寢則懸之屋梁，涉則戴之於頂。父釋歸卒。水漿不入口五日，不勝喪而死。,GJTS-XXD,古今圖書集成·學行典,73
圜道,先王之立高官也，必使之方。方則分定，分定則下不相隱。堯、舜，賢主也，皆以賢者為後，不肯與其子孫，猶若立官必使之方。今世之人主，皆欲世勿失矣，而與其子孫，立官不能使之方，以私欲亂之也，何哉？其所欲者之遠，而所知者之近也。今五音之無不應也，其分審也。宮徵商羽角，各處其處，音皆調均，不可以相違，此所以不受也。賢主之立官，有似於此。百官各處其職、治其事以待主，主無不安矣。以此治國，國無不利矣；以此備患，患無由至矣。,CTEXT,呂氏春秋 ,205
門閥,山東章邱有九經孟家者，其家法：祖遺產業不得分析。每添男丁，由族長月致所應得之錢。婦喪夫者，必先問其志願，若欲嫁，則備奩具一份，由族中為擇大家嫁之；若經三年不嫁，則贈以鴉片煙具一份，吸否亦聽之，月致金如故。男子令識字，讀《四書》，取粗通文字，不令作帖括，惟許武試，然亦得武舉而止。倘必欲仕宦者，亦聽其自由，惟不得分金。族人有小過由族斷之，犯大惡，即令出族而聽官處置。,WIKI,清稗類鈔,182
文學,傅嘏善言虛勝，荀粲談尚玄遠。每至共語，有爭而不相喻。裴冀州釋二家之義，通彼我之懷，常使兩情皆得，彼此俱暢。何晏注老子未畢，見王弼自說注老子旨。何意多所短，不復得作聲，但應諾諾。遂不復注，因作道德論。,CTEXT,世說新語 ,99
隱逸,值年穀不登，債家無以償，皆來致謝。士謙曰：吾家餘粟，本圖賑贍，豈求利哉。于是悉召債家，為設酒食，對之燔契，曰：債了矣，幸勿為念也。各令罷去。明年大熟，債家爭來償謙，謙拒之，一無所受。他年又大饑，多有死者，士謙罄竭家資，為之糜粥，賴以全活者將萬計。收埋骸骨，所見無遺。至春，又出糧種，分給貧乏。趙郡農民德之，撫其子孫曰：此乃李參軍遺惠也。或謂士謙曰：子多陰德。士謙曰：所謂陰德者何。己獨聞之，人無知者。今吾所作，吾子皆知，何陰德之有。士謙善談元理，嘗有一客在坐，不信佛家應報之義，以為外典無聞焉。士謙喻之曰：積善餘慶，積惡餘殃，高門待封，掃墓望喪，豈非休咎之應耶。佛經云輪轉五道，無復窮已，此則賈誼所言，千變萬化，未始有極，忽然為人之謂也。佛道未東，而賢者已知其然矣。,GJTS-XXD,古今圖書集成·學行典,333
貞烈,某大駭，疑別有隱情，命人檢其室，則又無跡，益不解。及殮，乃於其姊懷中得錦囊一，啟視，則郁之絕命書也。書曰：「自舅死後，表姊三歲即來我家，爾我婚姻，定於父母，十餘年中，兩小無猜。弟初意主人歸田，告假完姻，不意父母大故，貧無斂具，計窮力竭，乃蒙吾姊施恩，一片孝心，出此下策。原期見機行事，以踐舊盟，不意侯門似海，無隙可尋，兩地傷心。姊既奄然致病，弟又膽怯，不敢入中堂一步。今生已矣，唯望吾姊勿忘來世夫妻之誓，則九泉瞑目矣。」某閱畢，乃知二人本為未婚夫婦，曰姊弟者，詭辭耳，因市良棺二，合葬之。好事者且為譜南北院曲十六折，名曰《殉情夫》。,WIKI,清稗類鈔,266
克己,使見善不明，用心不剛，儔克爾。或問：仁、義、禮、智、信之用。曰：仁，宅也。義，路也。禮，服也。智，燭也。信，符也。處宅，由路，正服，明燭，執符，君子不動，動斯得矣。孟子曰：夫有意而不至者有矣，未有無意而至者也。或問治己。曰：治己以仲尼。或曰：治己以仲尼，仲尼奚寡也。曰：率馬以驥，不亦可乎。或曰：田甫田者，莠喬喬；思遠人者，心忉忉。曰：日有光，月有明。三年不目日，視必盲；三年不目月，睛必矇。熒魂曠枯，糟莩曠沈，擿埴索塗，冥行而已矣。或問：何如斯謂之人。曰：取四重，去四輕，則可謂之人。曰：何謂四重。曰：重言，重行，重貌，重好。言重則有法，行重則有德，貌重則有威,GJTS-XXD,古今圖書集成·學行典,281
義俠,仁和沈朗思，名昀，受業劉忠介公門，學以誠敬為宗，適用為主。嘗絕粒數日，取階前馬蘭草食之。卒時無以為斂，應潛齋為經紀其喪，涕泣不食。或問之，曰：「吾不敢輕受賻禭，以玷先生。」潛齋弟子姚敬恆趨問曰：「如某，可斂先生乎？」曰：「子篤行，殆可也。」,WIKI,清稗類鈔,120
孝弟,崇禎時賊至，選同父汝芳避難峰峨寨。父病，行遲，未到寨被賊執去，選出願以身代父死，賊遂釋其父而執選至黃州，適本家耕牛亦被擄同營，牛見選乃垂淚，選亦對泣。賊問顛末，憐而釋之。,GJTS-XXD,古今圖書集成·學行典,85
務本,百工者所使備器也，器以便事為善，以膠固為上，今工好造彫之器，巧偽飭之以欺民取賄，物以任用為要，以堅牢為資。今商競鬻無用之貨，淫極侈之弊以惑民取產，雖於淫商有得，然國計愈失矣。此三者外雖有勤力富家之私名，然內有損民貧國之公實，故為政者明督工商，勿使淫偽困辱游業勿使擅利寬假本農而寵遂學士，則民富而國平矣。夫教訓者所以遂道術而崇，德義也。今學問之士好語虛無之事，爭著彫麗之文，以求見異於世，品人鮮識從而高之，此傷道德之實而惑矇。夫之大者也，詩賦者所以頌善醜之德洩哀樂之情也，故溫雅以廣文，興喻以盡意。今賦頌之徒苟為饒辯屈蹇之辭，競陳誣罔無然之事以索見怪於世，愚夫戇士從而奇之，此悖孩童之思而長不誠之言者也。內孝悌於父母正操行於閨門所以烈士也。,GJTS-XXD,古今圖書集成·學行典,319
孝弟,褚元卿，幼有至性，事親孝養備至，父病衣不解帶，籲天請代，父歿哀毀骨立，淚枯流血，水漿不入口者七日，廬墓三年，屢奉旌獎。,GJTS-XXD,古今圖書集成·學行典,59
文學,庾仲初作揚都賦成，以呈庾亮。亮以親族之懷，大為其名價云：「可三二京，四三都。」於此人人競寫，都下紙為之貴。謝太傅云：「不得爾。此是屋下架屋耳，事事擬學，而不免儉狹。」,CTEXT,世說新語 ,83
篤行,家金陵，性篤孝友，十三而入郡庠，七舉不第，遂謝去博士業。講究身心之旨，以節行自高，錦衣指揮呂貴常以金十二斤密托震遺少子，貴死召其子還之，其子啟封，顧疑震，震召故人并其子出，貴手書示之，其子乃愧謝而去。博士沈立者，善數學，推其子後當貧，以五十金托震，震後訪其子，果貧，亦召而與之，其不侵然諾如此。成化閒被薦至京，例當得官，不就，隱居來鳳山。,GJTS-XXD,古今圖書集成·學行典,169
講學,此一條嘗以示諸朋友，有輔漢卿者，下語云：灑然冰解凍釋，是工夫到後，疑情剝落，知無不至處，知至則意誠，而自無私欲之萌，不但無形顯之過而已。若只是用意持守，著力遏捺，苟免顯然悔尢，則隱微之中何事不有，然亦豈能持久哉？意懈力弛，則橫放四出矣。今曰，學者須常令胸中通透灑落，恐非延平先生本意。此說甚善。大抵此箇地位，乃是見識分明，涵養純熟之效，須從真實積累功用中來，不是一旦牽彊著力做得。今湖南學者所云，不可以急迫求之，只得且持守優柔厭飫，而俟其有得，未為不是，但欠窮理一節工夫耳。答者乃云：學者須常令胸中通透灑落，卻是不原其本，而彊欲做此模樣。殊不知通透灑落，如何令得纔有一毫令之之心，則終身只是作意助長，欺己欺人，永不能到得灑然地位矣。學者問曰：《遺書》曰：須是大其心，使開闊，譬如為九層之臺，須大做根腳方得。恐大其心胸時，卻無收斂縝密底意思，則如何？大時答曰：心目不可不開闊，工夫不可不縝密。答語無病，然不知如何也得開闊。學者問曰：《遺書》曰：執事須是敬，又不可矜持太過。竊謂學者之於敬，常懼其放倒，既未能從容到自然處，恐寧過於矜持亦不妨也。,GJTS-XXD,古今圖書集成·學行典,470
方正,劉真長、王仲祖共行，日旰未食。有相識小人貽其餐，肴案甚盛，真長辭焉。仲祖曰：「聊以充虛，何苦辭？」真長曰：「小人都不可與作緣。」,CTEXT,世說新語 ,64
博識,江南徐知諤嘗得畫牛一軸。晝則齧草欄外，夜則歸臥欄中。知諤獻後主煜，煜持貢闕下。太宗張后苑以示群臣，俱無知者。僧錄讚寧曰：「南倭海水或減，則灘磧微露。倭人拾方諸蚌臘中有餘淚數滴，得之和色著物，則晝隱而夜顯。沃焦山時，或風撓飄擊，有石落海岸，得之滴水磨色染物，則晝顯而夜晦。」諸學士皆以為無稽。寧曰：「見張騫《海外異物記》。」後杜鎬檢三館書目，果於六朝舊本書中載之。一言用大蚌含胎結珠未就如淚者，瀝取和色，欲日見者，於日中畫，欲夜見者，於月下畫。蓋珠蚌乃日精月華所成。今以未就之淚，布於日月之下，則受此之精於色。各以時見。理或有之也。,WIKI,宋稗類鈔,265
講學,訒此仁者與仁者不憂、仁者安仁之仁者不同，正與仁者人也，義者宜也之仁者一般、前說誠太深，仁者其言也訒，蓋心存理著，自是不胡說耳，後說亦恐未然。能言距楊墨者，聖人之徒也。楊氏為我近乎義，墨氏兼愛近乎仁，當時人皆以為真仁義也。靡然從之，未有言距之者，若不是見得聖人這邊道理明白，如何識得楊墨之非仁義，故曰能言距楊墨者亦聖人之徒也。出邪則入正，出正則入邪，兩者之閒蓋不容髮也。雖未知道而能言距楊墨者，已是心術向正之人，所以以聖人之徒許之，與春秋討賊之意同。好名之人能讓千乘之國，苟非其人簞食豆羹見於色，順之云，此言過不及也。好名之人能讓千乘之國，過也。苟不是這樣人，簞食豆羹必見於色，此不及也。二者俱非也，擇之云好名之人能讓千乘之國，若非有德之人，雖以慕名而能讓，然於簞食豆羹有時卻見於顏色，其心本不如是，故也正所謂人能碎千金之璧，不能無失聲於破釜者也。兩說皆通，舊來只如後說，然亦嘗疑其費力，但前說又無甚意味耳，請更商確之。,GJTS-XXD,古今圖書集成·學行典,409
文學,裴散騎娶王太尉女。婚後三日，諸婿大會，當時名士，王、裴子弟悉集。郭子玄在坐，挑與裴談。子玄才甚豐贍，始數交未快。郭陳張甚盛，裴徐理前語，理致甚微，四坐咨嗟稱快。王亦以為奇，謂諸人曰：「君輩勿為爾，將受困寡人女婿！」,CTEXT,世說新語 ,107
孝弟,父母病劇，籲天割股三次，名載憲綱。院臺旌其孝。孝達皇都，初授興山尉，勤慎有聲，轉桂巡幕，念繼母老不便迎養，告致而歸，作斑衣繞膝娛其親焉。,GJTS-XXD,古今圖書集成·學行典,68
任道,淮次第擢用之。歷樞密院檢詳，守右司郎中，遷左司郎中。十四年夏旱，萬里復應詔，言：旱及兩月，然後求言，不曰遲乎。上自侍從，下止館職，不曰隘乎。今之所以旱者，以上澤不下流，下情不上達，故天地之氣隔絕而不通。因疏四事以獻，言皆懇切。遷祕書少監。會高宗崩，孝宗欲行三年喪，創議事堂，命皇太子參決庶務。萬里上疏力諫，且上太子書，言：天無二日，民無二王。一履危機，悔之何及。與其悔之而無及，孰若辭之而不居。願陛下三辭五辭，而必不居也。太子悚然。高宗未葬，翰林學士洪邁不俟集議，配饗獨以呂頤浩等姓名上。萬里上疏詆之，力言張浚當預，且謂邁無異指鹿為馬。孝宗覽疏不悅，曰：萬里以朕為何如主。由是以直祕閣出知筠州。光宗即位，召為祕書監。入對，言：天下有無形之禍，僭非權臣而僭於權臣，擾非盜賊而擾於盜賊，其惟朋黨之論乎。蓋欲激人主之怒莫如朋黨，空天下人才莫如朋黨。黨論一興，其端發於士大夫，其禍及於天下。,GJTS-XXD,古今圖書集成·學行典,391
門閥,杭州徐氏，自康熙間文敬，文穆父子以科甲起家，冠蓋相望，名德清門，著稱於浙。文敬公名潮，官至吏部尚書。文穆公名本，官至東閣大學士。文穆有弟，則任西安巡撫；有子以暄，則任內閣學士。他如翼燕、景憙、紹堂、紹基、昺、暲，亦皆奮跡科第，餘不悉數。且有以異途進者，如承恩之以監生官安徽巡撫，尤為當時所僅見。及經咸、同兵燹以後，戶口既希，科第亦稍替，僅有印香舍人名恩綬、花農侍郎名琪兩叔姪及舍人之子仲可名珂者，登第未久，而且廢科舉矣。至其前於文敬、文穆而為士林所宗仰者，則曰元薦，以處州府教授分校福建辛酉鄉試，信為同考官中之向所罕有者也。,WIKI,清稗類鈔,262
忠藎,黃騰鴻世居平江，富膂力，能挽五百弓，射必命中，以貧故，偕弟飛鴻走定海，充戰兵，隸鄭忠節公國鴻部下。道光辛丑，英軍再犯定海，攻竹山、九安，皆不利，乃退而迫曉峰嶺。嶺無礮，時有營將在嶺外，忠節欲調入，敵彈雨下，不能行。募敢死者令縋嶺入，騰鴻應募。少選，兵皆入嶺，忠節奇之。然我軍駐曉峰者止二百餘人，英人可二十倍，忠節以眾寡不敵，命騰鴻復縋嶺出，赴鎮海求援，期以三日。騰鴻踰宿即至，至則頓足大哭。忠節知大府之擁兵不救，慨然曰：「吾受國恩二十年，來守此土，城亡，則與之俱亡耳。世有斷頭將軍，無降將軍也。」騰鴻曰：「騰鴻願與主將俱死。」忠節嘉其義勇，即擢為副將。越二日，英軍首領安奪德率兵萬餘至，與舊軍聯合猛攻，嶺破。忠節策馬持刀出戰，騰鴻先驅，英兵以短刀刺忠節，騰鴻急以背受之，中肩，血淋漓，仍竭力擁護。忽槍彈飛中忠節首，仆而殉，鴻負創持忠節刀，揮殺英兵十餘人，力竭而死，忽起立大呼曰：「亦足以報國矣。」言訖，尸復仆。飛鴻乘夜盜忠節及其兄屍，見騰鴻面中十餘創，雙目灼灼如生。年僅二十有四。事聞於朝，特贈總兵，附祀鄭忠節祠。,WIKI,清稗類鈔,457
篤行,少奇穎，黌序有聲。父卒，撫諸幼弟使成立。為人和平好施。有假貸不能償者，每焚其券。歲祲，閭左待以舉火數十家。性尤恬退，皓首未嘗入公庭。居家嚴而有法，子弟僕婢造次必遇以禮，長厚之風時以方陳。,GJTS-XXD,古今圖書集成·學行典,93
文學,支道林、殷淵源俱在相王許。相王謂二人：「可試一交言。而才性殆是淵源崤、函之固，君其慎焉！」支初作，改轍遠之，數四交，不覺入其玄中。相王撫肩笑曰：「此自是其勝場，安可爭鋒！」,CTEXT,世說新語 ,86
明智,京伶劉桂慶工王帽戲，一日，赴內城某宅演劇，侵曉歸，而語其家人曰：「吾心如落葉空山，了無歸宿，恐將逝矣。」家人以為誕。劉偃息在牀，日加午，遽卒。此殆了然於去來者歟？,WIKI,清稗類鈔,81
勇力,晉嵇康有呂子者，精義味道，研覈是非，以為人有膽可無明，有明便有膽矣。嵇先生以為明膽殊用，不能相生，論曰：夫元氣陶鑠，眾生稟焉。賦受有多少，故才性有昏明。惟至人，特鍾純美，兼周外內，無不畢備，降此以往，蓋闕如也。或明於見物，或勇於決斷，人情貪廉，各有所止。譬諸草木，區以別矣。兼之者博於物，偏受者守其分，故吾謂明膽異氣，不能相生。明以見物，膽以決斷。專明無膽，則雖見不斷，專膽無明，則違理失機。故子家軟弱陷於弒君，左師不斷見逼華臣皆知及之而決不行也。此理坦然非無疑滯，故略舉一隅想不重疑。,GJTS-XXD,古今圖書集成·學行典,243
言語,張玄之、顧敷，是顧和中外孫，皆少而聰惠。和並知之，而常謂顧勝，親重偏至，張頗不懨。于時張年九歲，顧年七歲，和與俱至寺中。見佛般泥洹像，弟子有泣者，有不泣者，和以問二孫。玄謂「被親故泣，不被親故不泣」。敷曰：「不然，當由忘情故不泣，不能忘情故泣。」庾法暢造庾太尉，握麈尾至佳，公曰：「此至佳，那得在？」法暢曰：「廉者不求，貪者不與，故得在耳。」,CTEXT,世說新語 ,171
孝弟,有子者欲其孝，有弟者欲其友，豈非人之恆情乎。為子而孝，為弟而友，又豈非人之恆性乎。以人之恆情責人之恆性，而不副所欲者恆有焉。有竭力於是，豈非難乎。天生五穀以養人，五穀之有恆性也。服田力穡以望有秋，農夫之有恆情也。五穀熟，人民育，豈異事乎。然以唐、虞之世，黎民阻饑不免以命稷，百姓不親、五品不遜不免以命契，以是知順成之不可必，猶孝友之不易得也。是故有年、大有年以異書於聖人之經，孝友以至行傳于歷代之史，劭農興孝之教不廢于歷代之政，孝弟力田自漢以來有其科。章宗嘗言：孝義之人，素行已備，雖有希覬，猶不失為行善。庶幾帝王之善訓矣。夫金世孝友見于旌表、載于史冊者僅六人焉。作《孝友傳》。,GJTS-XXD,古今圖書集成·學行典,289
大宗師,浸假而化予之左臂以為雞，予因以求時夜；浸假而化予之右臂以為彈，予因以求鴞炙；浸假而化予之尻以為輪，以神為馬，予因以乘之，豈更駕哉！且夫得者時也，失者順也，安時而處順，哀樂不能入也。此古之所謂縣解也，而不能自解者，物有結之。且夫物不勝天久矣，吾又何惡焉？」俄而子來有病，喘喘然將死，其妻子環而泣之。子犁往問之曰：「叱！避！無怛化！」倚其戶與之語曰：「偉哉造物！又將奚以汝為？將奚以汝適？,CTEXT,莊子 ,192
忠義,文文山死宋，而其弟璧號文溪者仕元。時有詩云：“江南見說好溪山，兄也難時弟也難。可惜梅花各心事，南枝向暖北枝寒。”迨元皇慶中，丞相子升，仕為集賢學士，奉使贛州，道卒。時有挽之者云：“地下修文同父子，人間讀史各君臣。”按升是璧之子。丞相子道生、佛生，並流離中死亡。治命以升為後耳。,WIKI,宋稗類鈔,138
廉儉,在官數年，未宴一客，屬吏亦無置酒飲之者。一日，有新簡成都將軍抵任，則俟其眷至，饋以燒羊蒸豚，為佐家宴而已。署中屆除夕，惟製餑餑無算，俟元旦朝賀畢，自布政司以下皆享之，佐以四肴，且同食焉。,WIKI,清稗類鈔,93
孝弟,父沒廬墓，及母沒，河決不克，葬殯於城西。敬祖露宿其側，友人憫其有雨患，為縛草舍庇之，前後居廬六年，兩臀俱成濕病，至治三年，旌其家。,GJTS-XXD,古今圖書集成·學行典,65
脩文,生而相與交通，故曰留賓。自天子至士，各有次，贈死不及柩尸，弔生不及悲哀，非禮也。故古者吉行五十里，奔喪百里，贈賵及事之謂時；時，禮之大者也。春秋曰：「天王使宰咺來歸惠公、仲子之賵。」賵者何？喪事有賵者，蓋以乘馬束帛輿馬曰賵，貨財曰賻，水被曰襚，口實曰唅，玩好曰贈。知生者賻賵，知死者贈襚；贈襚所以送死也，賻賵所以佐生也。輿馬、束帛、貨財、衣被、玩好，其數奈何？曰，天子乘馬六匹，諸侯四匹，大夫三匹，元士二匹，下士一匹；天子束帛五匹、玄三纁二，各五十尺，諸侯玄三纁二，各三十尺，大夫玄一纁二，各三十尺，元士玄一纁一，各二丈，下士綵縵各一匹，庶人布帛各一匹；天子之賵，乘馬六匹乘車，諸侯四匹乘輿，大夫曰參輿，元士下士不用輿；天子文繡衣各一襲到地，諸侯覆跗，大夫到踝，士到髀；天子唅實以珠，諸侯以玉，大夫以璣，士以貝，庶人以穀實。位尊德厚及親者賻賵唅襚厚，貧富亦有差；二三四五之數，取之天地而制奇偶，度人情而出節文，謂之有因，禮之大宗也。,CTEXT,說苑 ,416
公私,上訃掾廣漢段恭因會上疏曰：伏見道路行人，農夫織婦，皆曰太尉龐參，竭忠盡節，徒以直道不能曲心，孤立群邪之閒，自處中傷之地。臣猶冀在陛下之世，當蒙安全，而復以讒佞傷毀忠正，此天地之大禁，人主之至誡。《第五種傳》：種，天性疾惡，公方不曲，故論者說清高以種為上，序直士以種為首。《陳寔傳》：寔在鄉閭，平心率物。其有爭訟，輒求正，曉譬曲直，退無怨者。至乃歎曰：寧為刑罰所加，不為陳君所短。《三國蜀志‧楊戲傳註》：戲同縣後進有李密者,GJTS-XXD,古今圖書集成·學行典,210
詞品,不問也。嘗以此詞語岳侍郎倦翁，掀髯有得色。岳曰：「詞句固佳，但恨無刀圭藥，療君白日見鬼症耳。」一座為之嗢噱。改之尤好作《沁園春》。黃子由帥蜀，中閣乃胡給事晉臣之女。過雪堂，行書赤壁二賦於壁間。改之從後題一闋云：「按轡徐驅，兒童聚觀，神仙畫圖。正芹塘雨過，泥香路軟。金蓮自折，小小籃輿。傍柳題詩，穿花覓句。嗅蕊攀條得自如。經行處，有蒼鬆夾道，不用傳呼。清泉怪石盤紆，信風景江淮各異殊。想東坡賦就，紗籠素壁。西山句好，簾卷晴珠。白玉堂深，黃金印大。無此文君載後車。揮毫處，看淋漓雪壁，真草行書。」後黃知為劉所作,WIKI,宋稗類鈔,253
隱逸,少師种放，篤古好學，酷嗜山水，而天姿絕俗，與相齟齬，故久不在仕。晚得一名亦不去為吏。慶曆中，朝廷以海上岠嵎山地震逾年不止遣使遺問安撫，使以先生名聞詔命之官，不受。就青之南有冶，原昔歐冶子鑄劍之地，山奇水清，旁無人煙，叢筠古木，氣象幽絕，富韓公之鎮青也。知先生久欲其閒為築室泉上，為詩并序以餞之曰：先生已歸隱山東，人物空且言先生有志於名，不幸無位不克施於時，著書以見志，謂先生雖隱，其道與日月雷霆相震輝。其後范文正公、文潞公皆優禮之，欲薦之，先生懇祈亦不能強以成其高。按《續詩話》：概，喜為詩，慷慨有氣節，舉進士及第，為幕僚，一任不得志，棄官隱居野原山，去人境四十里，好遊山，嘗獨挈飯一甖，窮探幽險，無所不至，夜則宿於巖石之下，或累日乃返，不畏虎豹蛇虺，富丞相禮重之常在府舍西軒，有詩云昔年曾作瀟湘客，憔悴東秦歸未得，西軒忽見好溪山，如何尚有楚鄉憶，讀書誤人四十年，有時醉把欄杆拍。,GJTS-XXD,古今圖書集成·學行典,390
教學,教人使人必先使有恥，無恥則無所不為，既知此又須養護其知恥之心，督責之使有所畏榮耀之，使有所慕督責榮耀，皆非所以為教也，到無所畏不知慕時，都行不將去。,GJTS-XXD,古今圖書集成·學行典,74
廉儉,汪文桂，字周士，桐鄉人。康熙戊子、己丑間，邑中旱澇相繼，設粥廠，立藥局，全活甚眾。丙午，被水災，首倡振濟，以食饑民。性儉約，有質庫在苕溪、雲間，晚年猶往來按行執事。人有衣美衣服者，聞汪至，必易布素而出。姻黨具常饌，欣然一飽；或盛筵，則不樂。嘗曰：「財當為有用，徒侈衣食，是委諸壑也。」,WIKI,清稗類鈔,142
修身,虞槃趙郡蘇君閒謂槃，曰：吾名天爵字伯修，願子為我著其說，俾因是有省蓋，庶幾朋友之義也。槃聞之曰：大矣哉，子之所以為名也，槃嘗惕然思俛，然學於是矣。昔者孔子曰，修己以敬子思，子曰，修道之謂教，何謂己目之視、耳之聽、心之思也。何謂道仁之於父子、義之於君臣、禮之節文、智之辨別也，修之如何視極其明而無所不見也，聽極其聰而無所不聞也，思極其睿而無所往而不通也，是之謂敬由其仁而親，疏之殺無不愛，由其義而貴賤之等無不宜，由其節文而委曲無不得，其當由其辨別而是非無不致其察，是之謂教嗟，夫人之所以為人者，具於吾身而耳目之用著焉，棲於吾身而君臣父子之理交焉,GJTS-XXD,古今圖書集成·學行典,271
學問,學貴有常而悠悠害道，循序而進與日俱新，有常也。玩愒自恕曰：我未嘗廢，非悠悠乎。顧一暴而十寒，斯害也已。孔子曰：學如不及，猶恐失之。學不可躐等，先致察於日用常行，人能孝於事親友，於兄弟。夫婦睦，朋友信，出而事君，夙夜在公，精白承德雖窮理盡性，亦無越於躬履實行也。學以養心，亦所以養身。蓋邪念不萌則靈府清明，血氣和平，疾莫之攖，善端油然而生矣。是內外交相養也。《記》曰：心廣體胖，此之謂也。君子之學體，用具藏修之餘時，與事物酬酢因可以識人情世，態其閒是非利害，豈能盡如吾意哉。有困心衡慮則足以增益，其所未能也。子貢謂性與天道不可得，而聞夫子非隱也。如入孝出，弟數語必行有餘力而後可以學文，蓋實行不先則徒文亡益，況可遽聞性與天道乎。後世學者從事口耳且茫無所從入，乃竊襲陳言自謂窮理盡性亦妄矣。為己之學，成己所以成物，由本可以及末也。為人之學，徇人至於喪己，逐末而不知反本也。初學自誦數入，若口誦而心不在焉，罔然哉。識其為何說也。學者展卷當屏，棄外慮收心於方策閒，熟復玩味義理自明，所謂習矣，而知察也。,GJTS-XXD,古今圖書集成·學行典,447
文章,不屈二姓，夷、齊之節也；何事非君，伊、箕之義也。自春秋已來，家有奔亡，國有吞滅，君臣固無常分矣；然而君子之交絕無惡聲，一旦屈膝而事人，豈以存亡而改慮？陳孔璋居袁裁書，則呼操為豺狼；在魏製檄，則目紹為蛇虺。在時君所命，不得自專，然亦文人之巨患也，當務從容消息之。,CTEXT,顏氏家訓 ,130
隱逸,衡門之下，可以棲遲，泌之洋洋，可以樂饑。衡門橫木為門也，門之深者有阿塾堂宇，此惟衡木為之棲遲游息也，泌泉水也，洋洋水流貌。此隱居自樂而無求者之詞，言衡門雖淺陋然亦可以游息泌水，雖不可飽，然亦可以玩樂而忘饑也。豈其食魚，必河之魴，豈其取妻，必齊之姜。山陰陸氏曰：魴魚之美者。豈其食魚，必河之鯉，豈其取妻，必宋之子。山陰陸氏曰：鯉魚之貴者。安成劉氏曰：首章上二句可見其隱居，下二句可見其自樂，後兩章可見隨寓而安無求于世也。,GJTS-XXD,古今圖書集成·學行典,209
權譎,慎不可作也。」再三言之。夫徐握刃怒視之曰：「汝見世間有夫殺婦者乎？」曰：「有之。」「復見有子殺母者乎？」曰：「未聞也。」夫曰：「人之生也，以孝養為先。父母之恩，殺身莫報。及長而娶婦，正為承奉舅姑，以長子息耳。汝歸我家，我每察汝恃少容色，不能承順我母，乃反令我為此大逆。神明其容之乎？姑貸汝兩月,WIKI,宋稗類鈔,146
教學,而待以十年之久者，雖然此諸侯之學也，況天子之學乎，幸而有能陳詩以諷於上，用古之道變今之法則安道父子之來。予猶及旦夕待也，庸識其所望者，於群公贈言之篇，端以俟焉。教學部雜錄《韓詩外傳》：劍雖利，不厲不斷；材雖美，不學不高。雖有旨酒嘉殽，不嘗，不知其旨；雖有善道，不學，不達其功。故學然後知不足，教然後知不究。不足，故自壞而勉，不究、故盡師而熟。由此觀之，則教學相長也。子夏問詩，學一而知二，孔子曰：起予者，商也，始可與言詩已矣。孔子賢乎英傑，而聖德備，弟子被光景而德彰。《清波雜志》：典蒙最難，其人嚴則利於子弟，而不能久。狎則利於己而負其父兄之託，頃一鉅公招客訓子積日業不進，踧踖欲退，鉅公覺之置酒，泛引自昔名流後嗣類不振，且曰：名者古今善器造物者，深吝之前人，取之多後人，豈應復得。,GJTS-XXD,古今圖書集成·學行典,341
隱逸,丁鶴年萬里雲霄斂翼回，掛冠高臥大江隈。春深門巷先生柳，雪後園林處士梅。翠擁樊山邀杖履，綠浮漢水映尊罍。誰能領取坡仙鶴，月下吹笙共往來。,GJTS-XXD,古今圖書集成·學行典,67
志道,又欲出，一罪人與進，其私黨兩執不從，因與之，左會山西參議撫臣又迎新鄭旨論之致，仕油然不以屑意也，新鄭罷臺省交章薦，復補舊任，至則革蒲東停，喪敝習定為葬，儀勒令互察，得歸土者，不可勝數。有妖似獼能匿形，而人言多煽惑，出示驅之，妖謝相知者曰：查公正人吾不敢犯，為避去。兩閱歲晉廣西兵備副使，領廣西驛傳之任，三月移疾歸，為復水西書院倡明理學，即單煢，後進折節引之。未嘗不與講敵禮也，平居不至郡邑，至于均田救荒，則力言于當事，臺使者時累疏以薦，而已決志堅臥矣。其品格如鳳麟，心事如天日，言行有壇宇坊，表其學則篤信文成倡，良知之說時，講者各立門戶，而獨守之不易，終身闇然自修不為表暴，最後疾作，兄秀視疾，問曰：心得無動乎。曰：能病吾身耳，吾心何病。旦而起索衣冠端坐，逾時遂瞑，享年七十有四。,GJTS-XXD,古今圖書集成·學行典,340
益謙,曲則全，曲己從眾，不自專，則全其身也。枉則直，枉，屈己而伸人，久久自得直也。窪則盈，地窪下，水流之；人謙下，德歸之。敝則新，自受弊薄，後己先人，天下敬之，久久自新也。少則得，自受取少則得多也，天道祐謙，神明託虛。多則惑。財多者，惑於所守，學多者，惑於所聞。是以聖人抱一為天下式。抱，守也。式，法也。聖人守一，乃知萬事，故能為天下法式也。不自見故明，聖人不以其目視千里之外也，乃因天下之目以視，故能明達也。不自是故彰，聖人不自以為是而非人，故能彰顯於世。不自伐故有功，伐，取也。聖人德化流行，不自取其美，故有功於天下。不自矜故長。矜，大也。聖人不自貴大，故能久不危。夫惟不爭，故天下莫能與之爭。此言天下賢與不肖，無能與不爭者爭也。古之所謂曲則全者，豈虛言哉。傳古言，曲從則全身，此言非虛妄也。誠全而歸之。誠，實也。能行曲從者，實其肌體，歸之於父母，無有傷害也。,CTEXT,老子河上公章句 ,379
篤行,投傳于地而去。事畢還學。太尉黃瓊辟，不就。及瓊卒，歸葬江夏，四方名豪會帳下者六七千人，互相談論，莫有及蟠者。唯南郡一生與相酬對，既別，執蟠手曰：君非聘則徵，如是相見於上京矣。蟠勃然作色曰：始吾以子為可與言也，何意乃相拘教樂貴之徒邪。因振手而去，不復與言。再舉有道，不就。先是京師遊士汝南范滂等非訐朝政，自公卿以下皆折節下之。太學生爭慕其風,GJTS-XXD,古今圖書集成·學行典,169
孝弟,顧坤，別號心田，母病，割右臂肉作羹以進，母愈。後母卒，廬墓三年，事兄乾盡弟道。嘉靖閒詔旌其門，邑中孝子被旌者，國朝自坤始。其門與唐忠祠相望，邑人表其里曰忠孝坊。,GJTS-XXD,古今圖書集成·學行典,80
雅量,阿文成有上賜馬，一日，脫疆去，圉人入告。方觀書，曰：「覓之。」既獲，復命，徐曰：「好。」讀書如故，不怒也。,WIKI,清稗類鈔,53
篤行,宋錢君倚范文正公，蘇人也，平生好施與，擇其親而貧，疏而賢者，咸施之。方貴顯時，置負郭常稔之田千畝，號曰義田，以養濟群族之人。日有食，歲有衣，嫁娶婚葬者，皆有贍。擇族之長而賢者主其計，而時其出納焉。,GJTS-XXD,古今圖書集成·學行典,98
吏治,「林亭長夏愛重陰，來引茶甌一散襟。忽去卻來蜂個個，自啼還往鳥深深。」「山家一尺瀟湘雨，掃盡雲腴齒頰清。驚破午窗箕潁夢，轉為風外一松聲。」豐城孫妙仲兩絕句也。妙仲名發。崇寧初，尉於撫之崇仁。才一月，凶民陳平為族人陳遇執以為盜。後二十日，而平之父宗應，老且瞽，遂死。平乃以誣遇之子洵直。以為執已為盜時，其父為洵直以鐵挺擊傷其首。發與覆驗官吳某按之，絕無跡狀。謂平雅與遇有釁，必欲誣遇之子以死。平俟其屍胖脹潰爛，不可別白，後所驗時二十日。然後醉其弟訹之，使斷一手以訴於州。州大驚，不復察其事情，惟以斷手為決有冤，於是帖宜黃簿李涇再覆。涇流外人，專以迎合為事，遂指閱二十日胖脹潰爛之屍，為有跡狀，以傅會之。既而獄具，發辨之不已。州稍悟，然業不可盡變，乃變其情得不殺,WIKI,宋稗類鈔,328
君子小人,顏回問君子。孔子曰：愛近仁，度近智，為己不重，為人不輕，君子也夫。回曰：敢問其次。子曰：弗學而行，弗思而得，小子勉之。顏回問小人。孔子曰：毀人之善以為辯，狡訐懷詐以為智，幸人之有過，恥學而羞不能，小人也。顏回問於孔子曰：小人之言有同乎。君子者不可不察也。孔子曰：君子以行言，小人以舌言，故君子為義之上相疾也，退而相愛；小人於為亂之上相愛也，退而相惡。孔子曰：君子以其所不能畏人，小人以其所不能不信人。故君子長人之才，小人抑人而取勝焉。,GJTS-XXD,古今圖書集成·學行典,217
孝弟,天性孝友，母卒廬墓，孝感三異，家燬回祿，而師萊堂匾出煨燼若新一也。盆柏蒼枝致黃鳥馴而不驚二也，家有母大病，瘡其兒銜食食之三也，兄士安謪戍麻陽歲具衣錢供給，每出粟，貸貧不收其息，里中有甲當償乙者，輒代償之，其他善行亦多。,GJTS-XXD,古今圖書集成·學行典,109
厚德,舒之望江有富翁曰陳國瑞，以鐵冶起家。嘗為其母卜地，青鳥之徒輻集，莫適其意。有建寧王生者，以術聞。延之逾年，始得吉於近村，有張翁者業之。國瑞治家，未嘗問有無，一以諉其子。王生乃與其子計所以得地，且曰：“陳氏卜葬，環數百里莫不聞。若以實言，則壟斷取資，未易厭也。”於是偽使其冶之隸，如張翁家議圈豕。若以禱者，因眺其山木之美而譽之曰：“吾冶方乏炭，此可以薪而得資。翁許之乎？”張翁固弗疑也，曰：“諾。”居數日，遂以錢三萬成約。國瑞始來相其山，大喜。築垣繕廬，三閱月而大備，遂葬之。明年清明拜墓上，王與子偕，忽顧其子曰：“此山得之何人？厥直凡幾？”子以實告。又顧王曰：“使不以計勝，則為直當幾何？”曰：“以時價商之，雖廉猶三十萬也。”國瑞亟歸，命治具,WIKI,宋稗類鈔,321
孝弟,馬企融，字石樓，邑庠生，父故事母至孝，母病痰火十餘年，典衣賣田以供藥餌，晝夜涕泣告天願以身代，壬午之亂，奉母避孟縣山中，寇至融被執，痛哭哀鳴曰：母老病且失明，若融亡則母無所依，是母子俱喪也。寇堅執東行，融知勢不能脫，乃大罵賊以手擊之，遂遭害。,GJTS-XXD,古今圖書集成·學行典,121
天道,孔子西藏書於周室，子路謀曰：「由聞周之徵藏史有老聃者，免而歸居。夫子欲藏書，則試往因焉。」孔子曰：「善。」往見老聃，而老聃不許，於是繙十二經以說。老聃中其說，曰：「大謾，願聞其要。」孔子曰：「要在仁義。」老聃曰：「請問：仁義，人之性邪？」孔子曰：「然。君子不仁則不成，不義則不生。仁義，真人之性也，又將奚為矣？」老聃曰：「請問何謂仁義？」孔子曰：「中心物愷，兼愛無私，此仁義之情也。」老聃曰：「意！幾乎後言！夫兼愛，不亦迂乎！無私焉，乃私也。夫子若欲使天下無失其牧乎？則天地固有常矣，日月固有明矣，星辰固有列矣，禽獸固有群矣，樹木固有立矣。夫子亦放德而行，循道而趨，已至矣，又何偈偈乎揭仁義，若擊鼓而求亡子焉？意！夫子亂人之性也！」,CTEXT,莊子 ,316
孝友,孫月泉，名承祖，咸、同時之仁和布衣也。事親孝。父嗜酒而貧，母數誡之，索杖頭錢常不與。布衣時方為童子師，輒以脩脯所入竊市酒以奉父，不使母知也。一日，母覺之，語布衣曰：「而翁酒後恆失德，吾懼其貽禍耳。」自是，布衣輒侍父入市，醉，則掖之以歸。,WIKI,清稗類鈔,118
志氣,龜山人欲非性之語自好，昨來胡氏深非之，近因廣仲來問，某答之云，云此與廣仲書，隨其問而答之，故與今所云者不相似，不能盡錄。然觀來教謂不知自何而有此人欲，此問甚緊切，某竊以謂人欲云者，正天理之反耳，謂因天理而有人欲，則可謂人欲亦是天理，則不可。蓋天理中本無人欲，惟其流之有差，遂生出人欲來，程子謂善惡皆天理，謂之惡者，本非惡，但過與不及，便如此所引惡，亦不可謂之性。意亦如此。,GJTS-XXD,古今圖書集成·學行典,186
孝弟,早歲以行誼稱，母卒慟哭幾絕，家人勉進饘粥，已葬身操畚臿，築墳結茅，旦暮號其側三年，四燕共巢兔蛇交馴，事聞詔旌表，同邑裴俊王安孫良梁瑾俱以孝聞。以孝聞，朱嘗病燦，刲股和藥進之，登景泰丙子鄉薦終海寧教諭。景泰閒鄉舉，父臥病三年，躬侍湯藥，日夜籲天，及歿哀毀骨立，食不下咽，期月而死，人名其里曰孝子里。景泰閒居喪盡禮，廬墓感馴獸芝草之異。,GJTS-XXD,古今圖書集成·學行典,166
詆毀,國初宋琪沈義倫俱在黃閣。時久旱，既雨，復不止。廣陌塗淖。琪厭之，謂義倫曰：「可謂燮成三日雨。」而義倫遽對曰：「調得一城泥。」藝祖知而恥大臣之不學。楊徽之聞而抵掌曰：「不意中書再生沈宋。」,WIKI,宋稗類鈔,93
任道,從遊之士，特立不顧者，屏伏丘壑；依阿巽懦者，更名他師，過門不入，甚至變易衣冠，狎游市肆，以自別其非黨。而熹日與諸生講學不休，或勸其謝遣生徒者，笑而不答。有籍田令陳景思者，故相康伯之孫也，與胄有姻連，勸冑勿為已甚，冑意亦漸悔。熹既沒，將葬，言者謂：四方偽徒期會，送偽師之葬，會聚之閒，非妄談時人短長，則繆議時政得失，望令守臣約朿。嘉泰初，學禁稍弛。二年，詔：熹已致仕，除華文閣待制，與致仕恩澤。後冑死，詔賜熹遺表恩澤，諡曰文。尋贈中大夫，特贈寶謨閣直學士。理宗寶慶三年，贈太師，追封信國公，改徽國。始，熹少時，慨然有求道之志。父松病亟，嘗屬熹曰：籍溪胡原仲、白水劉致中、屏山劉彥沖三人，學有淵源，吾所敬畏，吾即死，汝往事之，而惟其言之聽。三人，謂胡憲、劉勉之、劉子翬也。故熹之學既博求之經傳，復遍交當世有識之士。延平李侗老矣，嘗學於羅從彥，熹歸自同安，不遠數百里，徒步往從之。其為學，大抵窮理以致其知，反躬以踐其實，而以居敬為主。嘗謂聖賢道統之傳散在方冊，聖經之旨不明，而道統之傳始晦。於是竭其精力，以研窮聖賢之經訓。,GJTS-XXD,古今圖書集成·學行典,458
游俠,遂中薦見仙客于京兆尹李齊運，齊運以仙客前銜為富平縣尹，知樂長驛累月，忽報有使押領內家三十人往園陵，以備洒掃，宿長樂驛氈車子十乘下訖。仙客謂塞鴻曰：我聞宮嬪選在掖庭，多是衣冠子女，我恐無雙在焉。汝為我一窺，可乎。鴻曰：宮嬪數千，豈使及無雙。仙客曰：汝但去，人事亦未可定。因令塞鴻假為驛吏烹茗于簾外，仍給錢三千約曰：堅守茗具無暫捨去。忽有所睹即疾報來。塞鴻唯唯而去。宮人悉在簾下不可得見之，但夜語諠譁，而已至夜。深群動皆息。塞鴻滌器構火，不敢輒寐。忽聞簾下語曰：塞鴻，塞鴻，汝爭得知我在此也。郎健否言，訖嗚咽。塞鴻曰,GJTS-XXD,古今圖書集成·學行典,256
學問,約禮之事則但知得合要，如此用功即便著實，如此下手更莫思前算後計較商量，所以程子論《中庸》未發處答問之際，初甚詳密而其究意只就敬之一字都收拾了，其所謂敬又無其他元妙奇特止是教人。每事習箇專一而已，都無許多閒話說也。今詳來諭於當博處，既不能虛心觀理以求實，是於當約處乃以引證推說之多，反致紛擾。凡此之類，皆於鄙意深所未安竊，謂莫若於此，兩塗各致其極無事，則專一嚴整以求自己之放心。讀書則虛心，玩理以求聖賢之本意。不須如此，周遮勞攘枉費心力，捐氣生病而實無益於得也。又所諭博文約禮，盡由操存中出。固是如此，但博文自是一事，若只務操存而坐待其中，生出博文工夫，恐無是理。大抵學問工夫看得規模，定後只一向著力挨向前去，莫問如何便是先難，後獲之意。若方討得一箇頭緒，不曾做。得半月十日，又卻計較以為未有效驗，遂欲別作調度，則恐一生只得如此移東換西，終是不成家計也。,GJTS-XXD,古今圖書集成·學行典,376
敬慎,羞小恥以構大怨，貪小利以亡大眾；春秋有其戒，晉先軫是也。先軫欲要功獲名，則以秦不假道之故，請要秦師，襄公曰：「不可。夫秦伯與吾先君有結，先君一日薨而興師擊之，是孤之負吾先君，敗鄰國之交而失孝子之行也。」先軫曰：「先君薨而不弔贈，是無哀吾喪也；興師徑吾地而不假道，是弱吾孤也；且柩畢尚薄屋，無哀吾喪也。」興師。卜曰：「大國師將至，請擊之。」則聽先軫興兵要之殽，擊之，匹馬隻輪無脫者，大結怨構禍於秦；接刃流血，伏尸暴骸，糜爛國家，十有餘年，卒喪其師眾，禍及大夫，憂累後世，故好戰之臣不可不察也。,CTEXT,說苑 ,245
樂府,岱北雲氣晝昏昏，千里飛蓬無復根，寒鴈一一度遼水，桑葉紛紛落薊門，晉陽山頭無箭竹，疏勒城中乏水源，屬國征戍久離居，陽關音信絕能疏，願得魯連飛一箭，持寄思歸燕將書，度遼本自有將軍，寒風蕭蕭生水濱，妾驚甘泉旦烽火，君訝漁陽多陣雲，自從將軍出細柳，蕩子空床定難守，盤龍明鏡餉秦嘉，辟惡生香寄韓壽，洛陽遊絲百丈連，黃河春冰千片穿，桃花顏色如好馬，榆莢新開似細錢，蒲桃一杯千日醉，無事九轉學神仙，定取金丹作幾服，能令華表得千年。三辰垂光，照臨四海，煥哉何煌煌，悠悠與天地久長，愚見目前，聖睹萬年，明闇相絕，何可勝言。天地無窮，人命有終，立功揚名，行之在躬，聖賢度量，得為道中。,CTEXT,藝文類聚 ,282
孝弟,天性孝友，讀書通大義，頗工詩文。侍父母左右，飲膳必躬親之，昏定然後就寢，諸弟則雖幼稚，狎侮者必訶之，或曰：幼也。孝子曰：其幼乎。吾聞曾氏之家，幼者不詈人，其天性然乎。有鬻田於從兄彥質者，兄辭以窶，孝子代鬻之，歸其田於兄。初孝子父潮宗以茂才授政和令改海陽令歸，里人孫住傭力其家。一日，孝子出外，里胥彭文杰曰：孫一吾籍甲也。誘而縛之，潮宗覺，率諸子拒之門，毆文杰致死，法坐潮宗，孝子曰：吾父老矣，吾弟幼且無後。自詣里曰,GJTS-XXD,古今圖書集成·學行典,207
十過,奚謂顧小利？昔者晉獻公欲假道於虞以伐虢。荀息曰：「君其以垂棘之璧、與屈產之乘，賂虞公，求假道焉，必假我道。」君曰：「垂棘之璧，吾先君之寶也；屈產之乘，寡人之駿馬也。若受吾幣不假之道將奈何？」荀息曰：「彼不假我道，必不敢受我幣。若受我幣而假我道，則是寶猶取之內府而藏之外府也，馬猶取之內廄而著之外廄也。君勿憂。」君曰：「諾。」乃使荀息以垂棘之璧、與屈產之乘，賂虞公而求假道焉。虞公貪利其璧與馬而欲許之。宮之奇諫曰：「不可許。夫虞之有虢也，如車之有輔，輔依車，車亦依輔，虞、虢之勢正是也。若假之道，則虢朝亡而虞夕從之矣。不可，願勿許。」虞公弗聽，遂假之道。荀息伐虢之，還反處三年，興兵伐虞，又剋之。荀息牽馬操璧而報獻公，獻公說曰：「璧則猶是也。雖然，馬齒亦益長矣。」故虞公之兵殆而地削者何也？愛小利而不慮其害。故曰：顧小利則大利之殘也。,CTEXT,韓非子 ,366
刑法,古者敦庬，善否區別，吏端刑清，治無過失，百姓有罪，皆自取之，末世陵遲，風俗壞亂，政撓俗替，法害其民。故曰：上失其道，民散久矣。而欲繩之以古刑，投之以殘棄，非所謂與時消息也。紂斮朝涉之脛，天下謂之無道，夫九牧之地，千八百君，若刖一人，是天下常有千八百刖也。求世休和，弗可得已，且被刑之人，慮不念生，志在思死，類多趨惡，莫復歸止，夙沙亂齊，伊戾禍宋，趙高英布，為世大患，不能止其源，遂為非也。,CTEXT,藝文類聚 ,194
孝弟,幼聰敏日記數千言，隨父宦遊石門，王縣尹命賦譙樓詩，立就。王器重之，母患乳癰弗瘳，傳以口吮之，遂瘳以隱，終舒方伯清輓詩有云，處士聞捐館，人嗟制行難，吮癰能活母，學道不求官。,GJTS-XXD,古今圖書集成·學行典,85
刑法,臣聞淳源既遠，天討是因，畫衣象服，以致刑厝，草纓艾韠，民不能犯，及淳德下衰，運距澆季，湯刑禹政，不足禁姦，九法三章，無以息訟，所以赭衣塞路，圄犴成市，凝脂已疏，秋荼非苦，姦吏為市，生殺並用，可為慟哭，豈徒一緒，夫肖貌天地，稟靈川岳，受體愛敬，髮膚為重，流矢影風，顧有憂色，而當妄加刳斮，金木為伍，且夫刻木不對，畫地不入，畏避若是，而動貽非命，王道為虧，良在於此，法開二門，為政之蠹，生殺多緒，誰其適政。,CTEXT,藝文類聚 ,201
詼諧,隆興間，有揚州帥，貴戚也。安席間語客曰：「諺所謂三世仕宦，方解著衣吃飯。僕欲作一書，言衣帽酒肴之制，未得書名。」通判鮮于廣，蜀人，即對曰：「公方立勳業，今未暇此。他時功成名遂，休逸林下，乃可成書耳。請先立名曰《逸居集》。」帥不之悟。有牛僉判者，京東歸正官也。輒操齊音曰：「安撫莫信他。此是通判罵安撫飽食暖衣，逸居而無教，則近於禽獸。是甚言語！」帥為發怒赬面，而通判欣然有得色。,WIKI,宋稗類鈔,188
婚姻,光緒時，山東巡撫孫寶琦以女嫁慶親王奕劻之子為婦，漢人之聯姻皇族者，此為僅見。孫，字慕韓，浙江錢塘人。李榮為宮內太監，居積甚富。光緒朝，在宮服役，即與宮女游承瀛結為夫婦。後遂相繼出宮，而居室焉。,WIKI,清稗類鈔,96
學思,博學而篤志，切問而近思，何以言仁，在其中矣。學者要思得之了，此便是徹上徹下之道。有求為聖人之志，然後可與共學，學而善思，然後可與適道，思而有所得，則可與立，立而化之，則可與權。伊川先生答門人曰：孔孟之門，豈皆賢哲固多眾人，以眾人觀聖賢，弗識者多矣，惟其不敢信己，而信其師，是故求而復得。今諸君于頤言纔不合則置不復思，所以終異也。不可便放下，更且思之致知之方也。伊川先生答橫渠先生曰：所論大概有苦心極力之象，而無寬裕溫厚之氣，非明睿所照，而考索至此，故意屢偏而言多，窒小出入，時有之更願完養思慮涵泳義理，他日自當條暢。欲知得與不得，于心氣上驗之，思慮有得，中心悅豫沛然有裕者，實得也。思慮有得，心氣勞耗者，實未得也。強揣度耳，嘗有人言比因學道思慮心虛。曰：人之血氣，固有虛實疾病之來，聖賢所不免，然未聞自古聖賢因學而致心疾者。學原于思，所謂日月至焉，與久而不息者，所見規模，雖略相似，其意味氣象迥別，須潛心默識，玩索久之。庶幾自得。學者不學聖人則已，欲學之須熟玩味，聖人之氣象，不可只于名上理會，如此只是講論文字。,GJTS-XXD,古今圖書集成·學行典,456
孝弟,夏尚文號思峨，六世同居，父病嘗籲天割股求以身代，兄惺峨早世，事嫂如母，卒葬佘山，子鍾龍郡庠生，以孝友文行名。葉瀛號十洲，原籍新安，七歲失怙，事母至孝，母病割股以禱壽，九十三。孫敏芳明經，曾孫之奇庠生。陸鎌事嫡母俞氏至孝，後官至雲南阿迷州同知。汪聯芳字瑞卿，原籍新安，後居本邑，幼孤事繼母，盡孝撫孤姪如子，人咸稱其孝義，子文雅明經。,GJTS-XXD,古今圖書集成·學行典,165
孝友,什邡龔良星，監生啟運次子。啟運一生好善，妻汪氏沒，遺三子，繼妻夏氏視三子如己出。啟運沒，三子編笠養母。嘉慶甲戌秋八月，母病月餘，醫藥不效，良星罔知所措。中夜密禱空中，持刀割其胷，仆地，方起再割。少頃，和雞湯以進，母服之，次日愈。妻察其狀貌異，固問不答。半月餘，瞥見刀痕，驚告夫兄良修，始知其事。母與兄相持大哭，鄰族聚觀，咸勸慰之。於是書其狀以報紀大奎，大奎驗某胷，刀痕有二，俱橫三寸，結痂，且其前歲兩次割臂療母之痕亦尚存。,WIKI,清稗類鈔,211
婚姻,衡州鬧房之風盛行，稍文明者為抬茶。有所謂合合茶者，新郎新婦同坐一凳，新郎以左足置新婦右腿上，新婦亦然，新郎左手與新婦右手相互置肩上，其餘手之拇指及食指合成正方形，置茶杯於中，戚友以口就飲之。又有所謂桂花茶、安字茶等名稱，無非為戲弄新婦而已。此外又有打傳堂卦之名曰。公舉戚友中之滑稽者作堂官，以墨塗面若丑角，著外褂，黼黻以荷葉為之，朝珠以算盤子為之，首冠大冠，紅蘿葡為頂，大蒜為翎，旁立差役若干，皆戚友中之有力者。拘新郎新婦及其翁姑跪堂下，命翁姑教新郎新婦以房術，新郎新婦既聽受，必重述一過，否則以鞭笞從事，亦不敢出怨言。,WIKI,清稗類鈔,260
篤行,縣令范道榮先自眴城歸款以除縣令，道榮鄉人徐孔明，妄經公府，訟道榮非勳，道榮坐除名。羈旅孤貧，不能自理。洪哲不勝義憤，遂代道榮詣京師，申明曲直。經歷寒暑，不憚劬勞，道榮卒得復雪。又北鎮反亂，道榮孤單，無所歸附。洪哲兄伯川復率鄉人來相迎接，送達幽州。道榮感其誠節，訴省申聞。詔下州郡，標其里閭。,GJTS-XXD,古今圖書集成·學行典,145
義俠,分宜趙士沆，字宗夫。有質行，家小康。佃人羅光廷苦赤貧，將嫁其妻，宗夫聞之，曰：「吾之佃，乃有此苦況耶？」予以銀米，周恤之，其婦得不嫁。,WIKI,清稗類鈔,67
刑法,遂令犬羊內侮，兵纏紫極，聖朝肝膽，社稷幾殆，稽之典刑，罪不容宥，賴天祚有底，冢宰靈武，長蛇翦毒，醜類宵遯，今畿甸告寧，四封有截，臣元釁大責，既積朝野，桑榆之效，又無與立，而聖恩含宥，弛其徽墨，偏私之譏，既彰民聽，況可重荷岳牧之任，復當推轂之重。宋趙伯符以息舊犯罪乞解侍中讓軍表曰：臣識慚羊媼，慮闕日磾，致咎猖狂，初不自悟，形影相弔，心情喪恧，無宜復管司喉脣，作統連率。,CTEXT,藝文類聚 ,184
智,猶恐錢鳳為之姦謀，因王敦餞別，嶠起行酒，至鳳前，鳳未及飲，嶠因偽醉，以手版擊鳳幘墜，作色曰：錢鳳何人，溫太真行酒而敢不飲。臨去言別，涕泗橫流，出閤復入，如是者再三。及發後，鳳入說敦曰：嶠于朝廷甚密，而與庾亮深交，未必可信。敦曰：太真昨醉，小加聲色，豈得以此便相讒貳。由是鳳謀不行。《慕容垂載記》：垂議征長子。諸將咸諫。垂將從之，及聞慕容德之策，笑曰：吾計決矣。且吾投老，扣囊底智，足以克之，不復留逆賊以累子孫也。《孔愉傳》：愉從子嚴，嚴祖父奕，明察過人。時有遺其酒者，始提入門，奕遙呵之曰：人餉吾兩甖酒，其一何故非也。檢視之,GJTS-XXD,古今圖書集成·學行典,262
致知,所謂傷時痛俗急於自反且欲會通其旨。要以為駐足之地者，其本末指意似若不同，故前後反復之言率多違異。今姑論其大概以為求教之目，其他曲折，則非得面承不能究也。精義二字聞諸長者，所謂義者宜而已矣。物之有宜，有不宜事之，有可有不可。吾心處之知其各有定分而不可易，所謂義也。精義者，精諸此而已矣。所謂精云者，猶曰：察之云爾，精之之至而入於神則於事物所宜毫釐，委曲之閒，無所不悉有不可容言之妙矣。此所以致用而用無不利也。來教之云似於名言之閒，小有可疑雖非大指，所繫然此乃學者，發端下手處，恐不可略。故復陳之不審高明，以為何如。物謂事物也，自吾一身以至於萬事萬物，皆各各有箇道理。,GJTS-XXD,古今圖書集成·學行典,282
篤行,從師山鄭玉遊，得聞正學，尢盡心於易，遣嫁孤女，收養孤子，設立社倉，贖婺源文公祠祭田。至正壬辰紅巾賊至饒州，元康與鄉人集丁壯結保甲，捐財出粟以供費用。四月郡城陷，賊購師山甚急，以計行賄諸賊，師山得免。九月大軍克復，元康與從子深首起義兵應之，卒年四十四。,GJTS-XXD,古今圖書集成·學行典,125
志道,先是，崇寧以來，禁錮元祐學術，高宗渡江，始召楊時寘從班，召胡安國居給舍，范仲、朱震俱在講席，薦焞甚力。既召，赴左司諫陳公輔上疏攻程氏之學，乞加屏絕。焞至九江，上奏曰：臣僚上言，程頤之學惑亂天下。焞實師頤垂二十年，學之既專，自信甚篤。使焞濫列經筵，其所敷繹，不過聞于師者。舍其所學，是欺君父，加以疾病衰耗，不能支持。遂留不進。胡安國奉祠居衡陽，上書言：欲使學者蹈中庸，師孔、孟，而禁不從程頤之學，是入室而不由戶。朱震引疾告去，時趙鼎去位，張浚獨相，于是召安國，俾以內祠兼侍讀，而上章薦焞，言其拒劉豫之節，且謂其所學所養有大過人者，乞令江州守臣疾速津送至國門。復以疾辭，上曰：焞可謂恬退矣。詔以祕書郎兼說書，趣起之，焞始入見就職。八年，除祕書少監，未幾，力辭求去。上語參知政事劉大中曰：焞未論所學淵源，足為後進矜式，班列得老成人，亦是朝廷氣象。乃以焞直徽猷閣，主管萬壽觀，留侍經筵。資善堂翊善朱震疾亟，薦焞自代。輔臣入奏，上慘然曰：楊時物故，胡安國與震又亡,GJTS-XXD,古今圖書集成·學行典,426
處世,故行動必先謦欬，步遠則有前導，燕坐則毋簾窺壁聽，是故君子不發人陰私，不掩人之所不及也。富貴利達是人之所欲也。然而出處去就之異趣，君子小人之攸分，蓋君子必審夫理之是非，而小人惟計乎事之利害。審是非則虞人雖賤非招不往，計利害則苟可獲禽雖詭遇為之。人事盡而聽天理猶耕墾有常勤豐歉所不可必也。不先盡人事者是舍其田而弗芸也。不安於靜聽者是揠苗而助之長也。孔子進以禮退以義，非盡人事與得之不得曰：有命非聽天理與。齊人競與右師言媚其權也，為其能富貴己也。孟子獨不與之言知良貴在我也。不甘為小人屈也。去就有義，窮達有命，富貴在我，豈權倖所能擅哉。在仕者事上官，如嚴師待同僚，如畏友視吏胥，如僕隸撫良民，如子弟則無往而非學矣。居家者事親如君敬尊屬，如上官待兄弟親賓，如同僚慈幼少恤耕役者，如百姓御奔走使令者，如吏卒而少加寬焉，是亦為政矣。,GJTS-XXD,古今圖書集成·學行典,360
孝弟,父早逝，兄弟事母，冬溫夏凊不少間斷。母死，哀毀欲絕泣血，三年足不出戶。兄弟不忍分家以田產相讓。萬曆間邑今何舜齡嘉其孝友皆舉正賓，獎曰天倫有樂，人道無慚。,GJTS-XXD,古今圖書集成·學行典,76
篤行,生而穎敏，髫年入太學，為鄒東郭所賞識，數奇不遇，謁選京師任詹事府主簿，性和厚友愛，割上腴田二頃為祠田，以贍宗族。族之貧而不能婚、喪、讀書者，悉取給焉。捐貲繕津梁，治途徑，發粟炊糜以賑饑民，全活甚眾。又因青烏家言密約徐少宰，各捐千金，于宜城東南六里建承雲塔一座，自是而巍科鵲起，此尤大造于桑梓者也。曾于吳門購得周希侯古碑，善本隨延名手，周天球摩勒立石萬文恭跋以贊之，視彼寶珠石者不啻加一等矣。長子繼芳乙酉舉人，孫瑞鳳丙子舉人，孫龍章壬午舉人，壬辰會魁，任完縣知縣，以卓異考選吏部。,GJTS-XXD,古今圖書集成·學行典,239
孝弟,孝友端方，問學該博宿，州大饑多方，賑濟民賴以安鄰，治有冤獄，願詣宿辨明，年方強仕，因母老致政歸養，承顏順志友愛諸弟。,GJTS-XXD,古今圖書集成·學行典,58
胠篋,法而盜之。故田成子有乎盜賊之名，而身處堯、舜之安，小國不敢非，大國不敢誅，十二世有齊國。則是不乃竊齊國，並與其聖知之法，以守其盜賊之身乎？嘗試論之，世俗之所謂至知者，有不為大盜積者乎？所謂至聖者，有不為大盜守者乎？何以知其然邪？昔者龍逢斬，比干剖，萇弘胣，子胥靡，故四子之賢而身不免乎戮。故盜跖之徒問於跖曰：「盜亦有道乎？」跖曰：「何適而無有道邪？夫妄意室中之藏，聖也；入先，勇也；出後，義也；知可否，知也；分均，仁也。五者不備而能成大盜者，天下未之有也。」,CTEXT,莊子 ,229
心學,從這裏積將去。若要去討平日涵養，幾時得。明底人便明了，其他須是養。養，非是如何椎鑿用功，只是心虛靜，久則自明。或言靜中常用存養。曰：說得有病。一動一靜，無時不養。人之一心，當應事時，常如無事時，便好。三國時，朱然終日欽欽，如在行陣。學者持此，則心長不放矣。或問：初學恐有急迫之病。曰：未要如此安排，只須常恁地執持。待到急迫時，又旋理會。學者須敬守此心，不可急迫，當栽培深厚。栽，只如種得一物在此。但涵養持守之功繼繼不已，是謂栽培深厚。如此而優游涵泳於其閒，則浹洽而有以自得矣。苟急迫求之，則此心已自躁迫紛亂，只是私己而已,GJTS-XXD,古今圖書集成·學行典,260
孝弟,黃正中字君立，聰穎恂謹，母王氏積痾中，悲泣成疾，與妻吳氏服侍，經月不解衣，母故中廬墓三載，疾益深，父日：新恐其傷身，禁習舉子業乃得痊，敦善行而不怠里中，仰師範焉父疾，與兄正位割股和藥，進父次第飲之，頓甦勸再娶，以安晨夕父，歿哀慟三年不見齒，養繼母陳如，所生辛巳六月，流賊破邑城，繼母兄嫂俱亡，兄子甫三歲中，倉皇棄己，子襁兄子逃，賊退，始知己之四子被擄其三，哭之慟，既而幸曰：嗣尚有長，今兄子在吾無憾矣，未逾年，兄子復亡中過哀舊疾，復作年五十二，生平忠厚正直、不苟取與動必以禮，非法不言子鉞遊縣庠。朱守益事親以孝母皮氏，疾劇刲股救之邑，令申請旌表。張麗奎德性純篤，與物無忤，兄弟五人麗為長，手創悉以公弟同居，爨人稱有公藝風。,GJTS-XXD,古今圖書集成·學行典,311
主敬,欽四鄰。新安陳氏曰：既責禹以弼違，又欲其欽四鄰。謂所與同列之近臣，當敬之使同心而弼我也。率作興事，慎乃憲，欽哉。屢省乃成，欽哉。興事而數考，其成，則有課功覈實之效。而無誕慢欺蔽之失，兩言欽哉者興事考成。二者皆所當，深敬而不可忽者也。,GJTS-XXD,古今圖書集成·學行典,116
教學,中庸曰：天下之達道五，所以行之者三，曰：君臣也。夫婦也。朋友之交也。五者天下之達道也。知，仁，勇，三者，天下之達德也。所以行之者一也。朱熹曰：達道者，天下古今所共由之路，即書所謂五典，孟子所謂父子有親，君臣有義，夫婦有別，長幼有序，朋友有信是也。知所以知此也，仁所以體此也，勇所以強此也，謂之達德者，天下古今所同得之理也。一則誠而已矣，達道雖人所共由，然無是三德，則無以行之，達德雖人所同得，然一有不誠，則人欲閒之，而德非其德矣。或生而知之，或學而知之，或困而知之，及其知之一也。或安而行之，或利而行之，或勉強而行之，及其成功一也。朱熹曰：知之者之所知，行之者之所行，謂達道也。以其分而言，則所以知者，知也，所以行者，仁也，所以至於知之成功而一者，勇也，以其等而言，則生知安行者，知也。學知利行者，仁也。困知勉行者，勇也。蓋人性雖無不善，而氣稟有不同者，故聞道有蚤暮行道有難易，然能自強不息，則其至一也。呂大臨曰：所入之塗，雖異，而所至之域則同，此所以為中庸，若乃企生知安行之資，為不可幾及，輕困知勉，行謂不能有成，此道之所以不明不行也。,GJTS-XXD,古今圖書集成·學行典,469
權謀,武王伐紂，過隧斬岸，過水折舟，過谷發梁，過山焚萊，示民無返志也。至於有戎之隧，大風折旆。散宜生諫曰：「此其妖歟？」武王曰：「非也。天落兵也。」風霽而乘以大雨，水平地而嗇。散宜生又諫曰：「此其妖歟？」武王曰：「非也，天灑兵也。」卜而龜熸。散宜生又諫曰：「此其妖歟？」武王曰：「不利以禱祠，利以擊眾，是熸之已。」故武王順天地，犯三妖而禽紂於牧野，其所獨見者精也。,CTEXT,說苑 ,179
孝弟,母劉氏沒，鞏昌官署時日方昃，終身遇夕陽當戶輒痛哭。兄之安病瘍二載，屢為吮穢。及兄死德陽之難，徒步數千里負骨以歸。里人常稱曰東門龔氏，忠孝節義。,GJTS-XXD,古今圖書集成·學行典,71
婚姻,重慶祝春海孝廉生而能言，八歲盡十三經，九歲游庠，十四舉於鄉。父母欲為論婚，堅不願，固詰之，曰：「兒前身為山左荷澤丁時薌也。年十八，以刻苦力學，嘔血死。妻真氏，年十七，世家女，美而賢，臨死，誓來生仍為夫婦。今兒臂上朱痣，即妻所志也。」父母驚駭，久之，曰：「果爾，妻年將倍於汝，且世家女安肯再適。」祝曰：「姑探之，不諧，當再議。」父母未能強，聽之。明年春，入都，應禮部試，紆道山左，謁其前生母，述往事，皆合。真避不出見，令婢持一函以詢之，祝乃於函之封面大書「願矢來生仍為夫婦」八字付之，蓋果丁臨終時所手書之八字付之以為證也。真乃大哭，祝旋丐冰人為之媒合，真允之，遂為夫婦如初。真年之長雖近倍，望之猶二十許人。祝著有《兩世緣傳奇》。,WIKI,清稗類鈔,313
規箴,王夷甫雅尚玄遠，常嫉其婦貪濁，口未嘗言「錢」字。婦欲試之，令婢以錢遶床，不得行。夷甫晨起，見錢閡行，呼婢曰：「舉卻阿堵物。」,CTEXT,世說新語 ,62
剛柔,柔上而剛下，二氣感應以相與。厚齋馮氏曰：剛柔以質言感應，以氣言乾之氣感乎坤，坤應之而成兌，是坤與乾也，坤之氣感乎乾，乾應之而成艮，是乾與坤也。,GJTS-XXD,古今圖書集成·學行典,71
威儀,行於閨門不諫。諭而風聲化乎。鄉黨傳稱大，人正己而物自正者，蓋此之謂也。以匹夫之居，猶然況得意而行於天下者乎。唐堯之帝允恭克讓而光被四，表成湯。不敢怠遑而奄有九。域文王祗畏而造彼區夏。易曰：觀盥而不薦，有孚顒。若言下觀而化也。禍敗之由也。則有媟慢以為階可無慎乎。昔宋敏碎首於棋局，陳靈被禍於戲言。閻邴造逆於相詬。子公生弒於嘗黿，是故君子居身也。謙在敵也。讓臨下也。莊奉上也。敬四者備而怨咎，不作福祿從之。詩云：靖恭爾位正直，是與神之聽之式，穀以汝。故君子之交人也。歡而不媟和而不同好，而不詐，學而不虛行，易親而難。媚多怨而寡，非故無絕交無畔朋。書曰：慎始而敬，終以不困,GJTS-XXD,古今圖書集成·學行典,283
言語,孔融被收，中外惶怖。時融兒大者九歲，小者八歲。二兒故琢釘戲，了無遽容。融謂使者曰：「冀罪止於身，二兒可得全不？」兒徐進曰：「大人豈見覆巢之下，復有完卵乎？」尋亦收至。,CTEXT,世說新語 ,83
刑德,主愛人以順天也。聞以六畜禽獸養人，未聞以所養害人者也。魯廄焚，孔子罷朝，問人不問馬，賤畜而重人也。今盜馬者罪死，盜牛者加。乘騎車馬行馳道中，吏舉苛而不止，以為盜馬，而罪亦死。今傷人持其刀劍而亡，亦可謂盜武庫兵而殺之乎？人主立法而民犯之，亦可以為逆而輕主約乎？深之可以死，輕之可以免,CTEXT,鹽鐵論 ,140
孝弟,劉永吉，鄒平生員，方在襁褓隨父宦閩中，路經汴梁，生母死，寄厝焉。及終任歸不數年，父亦卒。吉赤貧，事嫡母賈孝養備至。偶語及生母即悲不自勝，誓志葬母。時獨有一老僕郭進忠識厝處，即裹糧徒步扶僕偕行，親負骸骨以歸。營葬成禮，遠近稱之。父故，廬墓三年，朝暮哀慟，形骸枯黑。鄉人稱之。,GJTS-XXD,古今圖書集成·學行典,136
詞品,放翁少時嘗遊禹跡寺南之沈園，為《釵頭鳳》一詞題壁間，以寓意云：「紅酥手，黃藤酒，滿城春色宮牆柳。東風惡，歡情薄。一懷愁緒，幾年離索。錯、錯、錯。春如舊，人空瘦。淚痕紅挹鮫鮹透。桃花落，閑池閣。山盟猶在，錦書難托。莫、莫、莫。」,WIKI,宋稗類鈔,113
技勇,李楳，嶺南人，所用名刺則題曰李某，勇力武技冠一時。其徒劉汶，稱曰先鋒，佩二劍，長四尺許，運轉如飛雪，數十人莫近。作橫於番禺、香山諸縣，劫掠無虛日。估船聚石步，月明中，楳駕小舟，投名刺，訂時刻假金，隨其人之豐嗇索之，拒之，夜中輒亡其顱。,WIKI,清稗類鈔,117
孝弟,徐份，徐陵之子。少有父風，九歲為《夢賦》。陵見之，歎賞。長為海鹽令，有政績，入為太子洗馬。陵嘗疾篤，份焚香涕泣，跪誦《孝經》三日，陵疾霍然而起，人以為孝感所致。,GJTS-XXD,古今圖書集成·學行典,80
聖人,子受天地之中稟，健順五常之氣，子之性，聖之質子之學聖之功，子猶聖也，聖猶子也，子其自攻而反以我為迂，子迂乎。先生迂乎。苟子修而靜之，勉而安踐，其形盡，其性由思入睿，自明而誠，子希聖乎。聖希子乎。子其自棄而反以我為欺。子欺先生乎。先生欺子乎。予於是叩首而謝曰：因也昧道懵，學倥侗顓蒙坐井觀天，戴盆仰日捫舌之罪，豈敢避之，然而辱令教命剔開茅塞，洞見天君因雖不敏鑽仰之，勞豈敢負先生之知乎。無名公誠明中，子拊吾背曰：吾子勉之，他日聞天地閒有一清才者，必子也。夫余辭而不敢，當三先生不久留，余亦驚悟醒，然視之不見其處。>《聖人與天地合其德論》明李國論曰：天下無遞轉而下之法象，有仰參而上之神，理惟聖人之心不自用，常與天地通，於是天地之德不自閟還，為聖人合何也，天地一心也，聖人一人也，人同得天地之心，則亦同是聖人之人，獨此靈靈，炯炯一脈，際天蟠地而無所夭閼眾人，以離跂之心搰其最初之心，內且營之，外且鞬之，積臆而翳生焉。,GJTS-XXD,古今圖書集成·學行典,406
性,但氣稟之清者，為聖為賢，如寶珠在清水中，稟氣之濁者，為愚為不肖，如珠在濁水中，所謂明明德者，是就濁水中揩拭，此珠也。物亦有是理，又如寶珠落在至污濁處，然其所稟亦閒有些明處。就上面便自不昧問物之塞得甚者，雖有那珠如在深泥裡面，更取不出曰，也是如此。問性如日月氣濁者，如雲霧曰然。人性如一團火，煨在灰裡撥開便明。人性雖同稟氣，不能無偏重，有得木氣，重者則惻隱之心。常多而羞惡辭讓是非之心為其所塞，而不發有得金氣。,GJTS-XXD,古今圖書集成·學行典,204
隱逸,其兄戴為齊卿，食祿萬鍾，仲子以為不義，將妻子適楚，居於陵，自謂於陵仲子，窮不苟求不義之食，不食遭歲饑，乏糧三日乃匍匐而食井上李，實之蟲者，三咽而能視身自織屨，妻擘纑以易衣食，楚王聞其賢，欲以為相，遣使持金百鎰至於陵聘仲子，仲子入謂妻曰：楚王欲以我為相，今日為相，明日結駟連騎食方丈於前，意可乎。妻曰：夫子左琴右書，樂在其中矣，結駟連騎所安不過容膝，食方丈於前所甘不過一肉，今以容膝之安，一肉之味而懷楚國之憂，亂世多害，恐先生不保也。於是出謝使者，遂相與逃去，為人灌園。,GJTS-XXD,古今圖書集成·學行典,234
篤行,《石林燕語》：趙清獻為御史，力攻陳恭公，范蜀公知諫院獨救之，清獻遂併劾蜀公，黨宰相懷其私恩，蜀公復論御史以陰事，誣人是妄，加人以死罪請下詔斬之，以示天下寧熙。初，蜀公以時論不合，求致仕或欲遂謫之，清獻不從，或曰：彼不嘗欲斬公者邪。清獻曰：吾方論國事，何暇恤私怨，方蜀公辯恭公，時世固不以為過，至清獻之言。聞者尤歎服云。《宋史‧向傅範傳》：傅範歷密州觀察使，所至有能聲。以橐中貲千餘萬葬族人在殯者六十四喪。《後山談》：叢眉山公卒，太學生侯泰，武學生楊選素不識公，率眾舉哀，從者二百餘人，欲飯僧於法雲，主者惟白下聽慧，林佛禪，師聞而招致之。《宋史‧陳規傳》：規知應州兼淮西安撫。規以忠義自許，尤好賑施，家無贏財。,GJTS-XXD,古今圖書集成·學行典,304
孝弟,父大綸任雲南府經歷，得危疾，奇生禱天割股。父卒，萬里還櫬，廬墓三年，哀毀骨立。又竭力事母。及卒，廬墓如前。嘉靖巡按沈特嘉獎焉。,GJTS-XXD,古今圖書集成·學行典,63
傷逝,雖則人生影幻，未免我輩情深；淚碑諛墓，埋玉亡琴，杵存遺愛，弦輟知音；然而滅性不貴，喪明有箴，彼神傷者，何以為心，集傷逝。,WIKI,宋稗類鈔,60
孝弟,是守土者，罪也。使誠清查其墓址若干，祠址若干，田若干。畝紀之於，石俾有定據。雖豪彊敢肆然竊併乎。因訪之，居民遺老，及舊志所載墓。則延若干弓袤，若干弓田，則東北至官路界，西至徐某田界，南至澗為界。復有侵者罪，如律迺屬。其鄉之父老子弟而告之曰：詩稱民之秉彝好，是懿德聞古之好德者。至式其閭愛,GJTS-XXD,古今圖書集成·學行典,143
隱逸,天道貴順，地道貴貞，聖人修之，以建其名，吉凶有分，是非有經，務利高勢，惡死重生，故天下安而大功成也。今莊子周，乃齊禍福而一死生，以天地為一物，以萬類為一指，無乃徼惑以失真，而自以為誠者也。於是先生乃撫琴容與，慨然而歎，俛而微笑，仰而流盻，噓噏精神，言其所見，天地名焉。天地者有內，故萬物生焉。當其無外，誰謂異乎。當其有內，誰謂殊乎。地沉其燥，天抗其濕，月東出，日西入。故曰：自其異者視之，則肝膽楚越矣。自其同者視之，則萬物一體也。以生言之，則物無不壽，推之以死，則物無不夭，自小視之，則萬物莫不小，由大觀之，則萬物莫不大，殤子為壽，彭祖為夭，秋毫為大，泰山為小，故以死生為一貫，是非為一條也。夫至人者，恬於生而靜於死，恬生則不惑，死靜則神不離生，故能與陰陽化而不易，從天地變而不移，生究其壽，死終其宜，心氣平治，消息不虧，故求得者喪，爭明者失，無欲者自足，空虛者受實，是以作智造巧者害於物，明是考非者危其身，脩飾以顯絜者惑於生，畏死而崇生者失其貞。,CTEXT,藝文類聚 ,424
隱逸,漢章帝自往，終不肯起，曰：願陛下何惜不為，太上君令臣得為偃息之民，天子以尚書祿終其身，世號之白衣尚書。隱居不仕，肅宗徵之，未仕卒。,GJTS-XXD,古今圖書集成·學行典,65
論樂,長安夜刺閨，胡騎白銅鞮，詔書發隴右，召募取關西，劍懸三尺鞘，鎧累七重犀，侵星出柳塞，際晚入榆溪，陰山日不著，長城風自凄，弓寒折錦鞬，馬凍滑斜蹄，登山試下趙，憑軾且平齊，當今函谷上，唯見一丸泥。,CTEXT,藝文類聚 ,96
雅量,萬文敏公官尚書時，自起宅第，高其閈閎。其對門有旗人某，所居殊卑隘，惑於風水之說，嫉萬宅軒峻，勢若憑陵己也，日必詈於其門。公子輩欲與校，文敏則設几門內而坐鎮焉，論闔宅人等毋許出外與人爭。久之，詈益肆，語侵及所生，公子曰：「至是寧尚可忍乎？」文敏曰：「彼所詈者若而人，我非若而人，則彼非詈我也，不可忍之有！」公子輩聞之釋然。,WIKI,清稗類鈔,160
謙讓,遇君則修臣下之義，出鄉則修長幼之義，遇長老則修弟子之義，遇等夷則修朋友之義，遇少而賤者則修告道寬裕之義。故無不愛也，無不敬也，無與人爭也，曠然而天地苞萬物也。如是、則老者安之，少者懷之、朋友信之。詩曰：惠于朋友，庶民小子。子孫繩繩，萬民靡不承。孔子曰：易先同人，後大有，承之以謙，不亦可乎。故天道虧盈而益謙，地道變盈而流謙，鬼神害盈而福謙，人道惡盈而好謙。謙者、抑事而損者也，持盈之道，抑而損之，此損德之于行也，順之者吉，逆之者凶。五帝既沒，三王既衰，能行謙德者，其惟周公乎。文王之子，武王之弟，成王之叔父，假天子之尊位七年，所執贄而師見者十人，所還質而友見者十三人，窮巷白屋之士所先見者四十九人，時進善者百人，宮朝者千人，諫臣五人，輔臣五人，拂臣六人，載干戈以至于封侯，而同姓之士百人。孔子曰：猶以周公為天下賞，則以同族為眾，而異族為寡也。,GJTS-XXD,古今圖書集成·學行典,371
言語,治不謀功，要所用者是；行不責效，期所為者正。正是審明，則言不須繁，事不須多。故曰：言不務多，務審所謂。行不務遠，務審所由。言得道理之心，口雖訥不辯，辯在胸臆之內矣。故人欲心辯，不欲口辯。心辯則言醜而不違，口辯則辭好而無成。孔子稱少正卯之惡曰：言非而博，順非而澤。內非而外以才能之，眾不能見則以為賢。夫內非外是，世以為賢，則夫內是外無以自表者，眾亦以為不肖矣。是非亂而不治，聖人獨知之。人言行多若少正卯之類，賢者獨識之。世有是非錯繆之言，亦有審誤紛亂之事，決錯繆之言，定紛亂之事，唯賢聖之人為能任之。聖心明而不闇，賢心理而不亂。用明察非，非無不見；用理詮疑，疑無不定。與世殊指，雖言正是，眾不曉見。沈溺俗言之日久，不能自還以從實也。是故正是之言為眾所非，離俗之禮為世所譏。管子曰：君子言堂滿堂，言室滿室。怪此之言，何以得滿。如正是之言出，堂之人皆有正是之知，然后乃滿。如非正是，人之乖異，安得為滿。夫歌曲妙者，和者則寡；言得實者，然者則鮮。和歌與聽言，同一實也。曲妙人不能盡和，言是人不能皆信。,GJTS-XXD,古今圖書集成·學行典,446
義俠,康熙辛未六月十四日，陸清獻公隴其在闕右門會議捐納保舉一事，大忤旨，至二十二日始得寬免之旨。陸嘗自言方顛沛時，最承相愛者，滿人則鍾申保，漢人則同衙門各道長外，如譚祖豫之計畫旅費，張長史之殷勤執贄，崔平山之躊躇前路，皆有古風。而沈樂存之慷慨願救，尤同僚之傑出者也。,WIKI,清稗類鈔,130
孝弟,李度，性至孝，事親以誠，友愛無間。有田二十餘頃，盡以讓之二弟，年七十餘。天啟七年知縣李建和旌其門曰耆德榮壽，又旌曰義同張公。,GJTS-XXD,古今圖書集成·學行典,62
揚權,欲為其國，必伐其聚，不伐其聚，彼將聚眾。欲為其地，必適其賜，不適其賜，亂人求益。彼求我予，假仇人斧，假之不可，彼將用之以伐我。黃帝有言曰：「上下一日百戰。」下匿其私，用試其上；上操度量，以割其下。故度量之立，主之寶也；黨與之具，臣之寶也。臣之所不弒其君者，黨與不具也。故上失扶寸，下得尋常。有國之君，不大其都。有道之臣，不貴其家。有道之君，不貴其臣。貴之富之，備將代之。備危恐殆，急置太子，禍乃無從起。內索出圉，必身自執其度量。厚者虧之，薄者靡之。虧靡有量，毋使民比周，同欺其上。虧之若月，靡之若熱。簡令謹誅，必盡其罰。毋弛而弓，一棲兩雄。一棲兩雄，其鬬㘖㘖。豺狼在牢，其羊不繁。一家二貴，事乃無功。夫妻持政，子無適從。為人君者，數披其木，毋使木枝扶疏；木枝扶疏，將塞公閭，私門將實，公庭將虛，主將壅圍。數披其木，無使木枝外拒；木枝外拒，將逼主處。數披其木，毋使枝大本小，枝大本小，將不勝春風，不勝春風，枝將害心。公子既眾，宗室憂吟。止之之道，數披其木，毋使枝茂。木數披，黨與乃離。掘其根本，木乃不神。填其洶淵，毋使水清。探其懷，奪之威。主上用之，若電若雷。,CTEXT,韓非子 ,479
喪祭,主人叩畢，巫以繫馬吉帛進，巫祝如儀，主人跪領吉帛，付司牧者，叩，興，始聚宗人分食胙肉，不許出戶庭，且諱言死喪事。賓至，主人迎送不出庭門。暮供七仙女，長白山神，遠祖，始祖位，西南嚮，以神幙隱蔽窗牖，誌幽冥之意。舞刀進牲，讀祝詞，惟伐銅鼓作淵淵聲，祝詞聲調各異。次晨，設位於庭院前，位北嚮。主人吉服，用男巫致詞畢，以米灑揚趨退，主人叩拜，牲肉皆刲為葅醢,WIKI,清稗類鈔,174
賞譽,張華見褚陶，語陸平原曰：「君兄弟龍躍雲津，顧彥先鳳鳴朝陽。謂東南之寶已盡，不意復見褚生。」陸曰：「公未睹不鳴不躍者耳！」,CTEXT,世說新語 ,60
孝弟,元季，兵亂，懷與弟侍父希古北走。明年，懷值閩寇再發，遇於郭璞山下，縛希古索金，露刃脅之，懷爭前曰：吾貧民，流離乞養，無所有，有則金不重於父。將軍必欲逞怒，請代父。寇試之即引頸，弟亦爭代，寇憐其孝，併釋之。洪武四年，懷被薦官湖廣稅課大使。,GJTS-XXD,古今圖書集成·學行典,118
游俠,唐李德裕袁盎汲黯皆豪俠者也。若非氣蓋當世義動明主，豈有是名哉。袁盎曰：緩急人所有，故善劇孟匿季心汲黯，好游俠任氣節，故乃善灌夫揚子所謂孟軻之勇，類於是矣。夫俠者蓋非常人也。雖然以諾，許人必以節，義為本義非俠不立俠，非義不成難兼之矣。所謂不知義者，感匹夫之交據君父之命，謂貫高危漢祖者是也。所與者邪，所害者正為梁王殺，袁盎者是也。此乃盜賊耳。安得謂之俠哉。唯鉏麑不賊宣孟承基，不忍志寧斯為真俠矣。淮南王憚汲黯以其守節死義，所以易公孫弘如發蒙耳。黯實氣義之兼者，士之任氣而不知義皆可謂之盜矣。然士無氣義者，為臣必不能死難，求道必不能出仕，近代房孺復問，徑山大師欲習道可得至乎。徑山對曰：學道者唯猛將可也。身分首裂無所惜，由是而知士之無，氣義者雖為空門，亦不足觀矣。,GJTS-XXD,古今圖書集成·學行典,330
隱逸,性耿介，不樂仕進，每慕徐孺子、陶靖節，為人乃盡取陶詩和之，與人交無町畦，望之知為佳士。嗜酒，里中豪右有不能屈，田夫野老招之時樂赴焉。嘗醉坐樟松橋，臨流歌詠飄，然物外邃於醫學貧者仍施之，年八十終。,GJTS-XXD,古今圖書集成·學行典,97
心意,晉明帝太寧三年，陶侃嘗語人曰：大禹聖人，乃惜寸陰，至於眾人，當惜分陰，豈可但逸遊荒醉，生無益於時，死無聞於後，是自棄也。臣若水通曰：人之志勵於勤而荒於惰，故古之聖人憂勤惕厲，不敢懈惰，荒寧為志故也。晉之風俗惟尚清談，放達相高，以至風頹俗敗，禍延國家。侃乃慨然以憂勤自勵，可謂超然自拔於流俗，豪傑之士也哉。晉元帝永昌元年，譙王氶曰：吾志欲死於忠義，豈可貪生苟免，為奔敗之將乎。事之不濟，令百姓知吾心爾。乃嬰城固守。臣若水通曰：若氶所謂國君死社稷，志士也。孟子曰：志士不忘在溝壑，勇士不忘喪其元，氶也有焉。後之守土者望風而降，或力竭勢去，甘為臣妾，亦獨何心哉。,GJTS-XXD,古今圖書集成·學行典,278
八姦,為人臣者，重賦歛，盡府庫，虛其國以事大國，而用其威求誘其君；甚者舉兵以聚邊境而制歛於內，薄者數內大使以震其君，使之恐懼，此之謂四方。凡此八者，人臣之所以道成姦，世主所以壅劫，失其所有也，不可不察焉。,CTEXT,韓非子 ,99
篤行,幼聘范存靜女，范女得痿疾，臥床笫不起，恃嫂為之盥櫛。存靜欲辭，鉞婚，鉞堅不從，曰：女雖廢，吾婦也。棄將誰歸。固請娶之。兩家居相近，其嫂每晨至，為姑妝而後去。兩家習而安之，逾年，生子瓛甫。三日，范氏疾忽愈，步履無恙，後連舉五子。,GJTS-XXD,古今圖書集成·學行典,113
孝弟,因母病瘟急思食肉，盡忠入城買肉，適值祈雪禁屠，恐失母心，遂於內割肉一塊燒熟作為雀肉進母，母食已汗出，病愈。申請旌表。母喪廬墓三年，未嘗一日返於私室。母病思肉，遂刲臂肉以進，母病良已。,GJTS-XXD,古今圖書集成·學行典,91
秋水,孔子遊於匡，宋人圍之數匝，而絃歌不惙。子路入見，曰：「何夫子之娛也？」孔子曰：「來！吾語女。我諱窮久矣，而不免，命也；求通久矣，而不得，時也。當堯、舜而天下無窮人，非知得也，當桀，紂而天下無通人，非知失也，時勢適然。夫水行不避蛟龍者，漁父之勇也；陸行不避兕虎者，獵夫之勇也；白刃交於前，視死若生者，烈士之勇也；知窮之有命，知通之有時，臨大難而不懼者，聖人之勇也。由處矣！吾命有所制矣。」無幾何，將甲者進，辭曰：「以為陽虎也，故圍之；今非也，請辭而退。」,CTEXT,莊子 ,226
孝弟,張元良，字明貞，邑庠生，天性至孝，菽水色養一遵古人，父疾篤，每夜焚香告天願以身代，及父卒，朝夕悲號，尋以哀毀，卒送葬者皆為之墮淚。,GJTS-XXD,古今圖書集成·學行典,65
賢難,且凡士之所以為賢者，且以其言與行也。忠正之言，非徒譽人而已也，必有觸焉；孝子之行，非徒吮癰而已也，必有駮焉。然則循行論議之士，得不遇於嫉妬之名，免於刑戮之咎者，蓋其幸者也。比干之所以剖心，箕子之所以為奴，伯宗之以死，郄宛之以亡。,CTEXT,潛夫論 ,114
貞烈,黃烈女，楚人，許字同縣李氏子。未嫁而李卒，女誓死歸。守三載矣，一夕，夢李來迎，次日即卒。女家執古禮，葬黃氏塋旁。其舅往哭之，墓忽自裂，乃與李合葬焉。紀文達弔以七律二章，中有曰：「延陵掛劍心雖許，屬國吞氈志竟成。特與人間存大節，不關兒女有私情。」又曰：「延津寶劍終雙去，合浦明珠解自歸。誰與重翻新樂府？古來曾唱《華山畿》。」,WIKI,清稗類鈔,161
廉儉,清江楊勤愨公錫紱嘗撫廣西，屬吏有以人參饋者，諱其名曰長生果。怒卻之，以入告，高宗曰：「汝真不愧四知者矣。」,WIKI,清稗類鈔,53
政理,衛靈公問於史鰌曰：「政孰為務？」對曰：「大理為務，聽獄不中，死者不可生也，斷者不可屬也，故曰：大理為務。」少焉，子路見公，公以史鰌言告之，子路曰：「司馬為務，兩國有難，兩軍相當，司馬執枹以行之，一鬥不當，死者數萬，以殺人為非也，此其為殺人亦眾矣，故曰：司馬為務。」少焉，子貢入見，公以二子言告之，子貢曰：「不識哉！昔禹與有扈氏戰，三陳而不服，禹於是修教一年而有扈氏請服，故曰：去民之所事，奚獄之所聽？兵革之不陳，奚鼓之所鳴？故曰：教為務也。」,CTEXT,說苑 ,221
孝,子曰：「昔者明王之以孝治天下也，不敢遺小國之臣，而況於公、侯、伯、子、男乎？故得萬國之歡心，以事其先王。治國者，不敢侮於鰥寡，而況於士民乎？故得百姓之歡心，以事其先君。治家者，不敢失於臣妾，而況於妻子乎？故得人之歡心，以事其親。夫然，故生則親安之，祭則鬼享之。是以天下和平，災害不生，禍亂不作。故明王之以孝治天下也如此。《詩》云：『有覺德行，四國順之。』」,CTEXT,孝經,178
讀書,實得中庸之理者，幾何人哉。舍小學四書五經，宋諸儒性理之書，不讀而先讀他書，猶惡泰山而喜丘垤也，藐乎吾見其小矣。程子曰：予所傳者，辭也。由辭以得其意，則在人焉。爾讀書之法，皆當由辭以得意。徒得其辭而不得其意，章句文字之學也。四書頃刻不可不讀。人果能誠心求道，雖五經四書正文中亦自有入處。若無誠心向此，雖經書一章反覆以數萬言釋之，人亦不能有得也。莫不飲食鮮能知味，日用而不知，凡民也。不獨凡民為然，恐讀書而不明理者亦然。讀聖賢之書，句句字字見有的實用處，方為實學。若徒取為口耳文詞之資，非實學也。得意忘言，乃知讀書不可滯於言辭之閒，當會於言辭之表。讀書皆以明本來固有之理，而欲行之無疑耳。,GJTS-XXD,古今圖書集成·學行典,292
志氣,人心私欲之說，如來教所改字極善本語之失，亦是所謂本原未明了之病，非一句一義見不到也。但愚意猶疑，向來妄論，引必有事之語，亦未的當。蓋舜禹授受之際，所以謂人心私欲者，非若眾人所謂私欲者也。但微有一毫把捉底意思，則雖云本是道心之發，然終未離人心之境。所謂動以人則有妄，顏子之有不善，正在此閒者是也。既曰有妄，則非私，而何須是都無此意思，自然從容中道，才方純是道心也。必有事焉，卻是見得此理，而存養下工處，與所謂純是道心者，蓋有閒矣。然既察本原，則自此可加精一之功，而進夫純耳。中閒儘有次第也。惟精惟一亦未離夫人心，特須如此，克盡私欲，全復天理，倘不由此，則終無可至之理耳。,GJTS-XXD,古今圖書集成·學行典,284
善惡,《筆疇》：陽善陰惡，古人之所言，然陰陽一氣造化也，造化一陰陽也，豈有惡哉，嘗推其意而論之，以謂稟夫陽氣之多者，其人仁稟夫陰氣之多者，其人酷桀紂非不仁也，陰氣之多失其仁也，大凡黑氣風雨飛沙拔樹者，陰氣之惡者也，明星朗月和風甘雨，陽氣之粹者也。,GJTS-XXD,古今圖書集成·學行典,120
孝弟,不復可延，汝誠禱既至，止得申至月末。及晦而易亡，黔婁居喪過禮，廬於冢側。和帝即位，將起之，鎮軍蕭穎胄手書敦譬，黔婁固辭。服闋，除西臺尚書儀曹郎。梁臺建，鄧元起為益州刺史，表黔婁為府長史、巴西、梓潼二郡太守。及成都平，城中珍寶山積，元起悉分與僚佐，惟黔婁一無所取。元起惡其異眾，厲聲曰：長史何獨爾為。黔婁示不違之，請書數篋。尋除蜀郡太守，在職清素，百姓便之。元起死於蜀，部曲皆散，黔婁身營殯殮，持喪柩歸鄉里。還為尚書金部郎，遷中軍表記室參軍。,GJTS-XXD,古今圖書集成·學行典,220
孝弟,母喪，以孝聞。父疾，調護甚至，不愈，以父涕洟半器，垂泣盡飲之，復潔齋致禱，乞以身代，未幾，遂痊。至順三年，表其門。,GJTS-XXD,古今圖書集成·學行典,57
致知,一理也。析言之天地人物各具六義。子曰：物有本末，事有終始。知所先後則近道矣。言辨之不可不明也。何謂六義，一曰統，二曰分，三曰同，四曰異，五曰有，六曰無，能明其統則學有宗。能明其分，則理不遺。能明其同則志不紛能明其異，則應不窮。能明其有則不淪於虛，能明其無則不墮於實。仰思夫天天何以常清先辨其統渾然一氣，統也。次辨其分日月星辰，風雷雨露不一其質分也。次辨其同，寒來暑往南，陸北陸四序不易統成天道同也。次辨其異雷動風散雨潤，日暄其用各殊異也。次辨其有金木水火土，粲然兩閒有也。次辨其無維天之命於穆不已，不言所利生物不測無也。知統之分則知分之統，知同之異則知異之同。知有之無則知無之有雜學，知分與異與有而迷所以統與同，與無則知詳於度數節目而不知恭己無為聖德，所以行王道異學。知統與同與無而略所以分與異，與有則耽於清靜寂。滅而不知制禮作樂功化，所以極聖神此辨之不可不早辨也。何謂於六辨，中明八差別，人受命於天其命之無妄性之至善，心之不忍，神之不測，無智賢愚不肖皆同。然而不異者也，其意之有誠與詐情之有厚與薄，才之有敏與鈍質之有剛與柔。,GJTS-XXD,古今圖書集成·學行典,463
講學,熹自去秋之中走長沙閱月，而後至留兩月，而後歸，在道繚繞，又五十餘日還家，幸老人康健，諸況粗適，他無足言，欽夫見處卓然不可及，從游之久，反復開益為多，但其天姿明敏，初從不歷階級而得之，故今日語人亦多失之太高。湘中學子從之游者遂一例學為虛談，其流弊亦將有害，比來頗覺此病矣。別後當有以救之，然從游之士亦自絕難得朴實，頭理會者可見此道之難明也，胡氏子弟及它門人亦有語此者，然皆無實得拈，槌豎拂幾，如說禪矣。與文定合下門庭大段相反，更無商量處，惟欽夫見得表裡通徹，舊來習見微有所偏，今此相見盡覺釋去，儘好商量也。伯崇精進之意反不逮前，而擇之見趣，操持愈見精密，敬字之說深契鄙懷，只如《大學》次序亦須如此看始得，非格物致知全不用誠意正心，及其誠意正心卻都不用致知格物，但下學處須是密察見得，後便泰然，行將去此，有始終之異耳。其實始終是箇敬字，但敬中須有體察工夫方能行著習察，不然兀然持敬，又無進步處也。觀夫子答門人為仁之問不同，然大要以敬為入門處正要，就日用純熟處識得便無走作，非如今之學者，前後自為兩段，行解各不相資也。近方見此意思，亦患未得打成一片耳。,GJTS-XXD,古今圖書集成·學行典,473
孝弟,林洪中博學，工詩文，不慕榮利。宣德間，以浙參議戴同吉薦強起之計，偕天官，辭以母老不受職，歸隱賦詠自娛，性高潔。每自持忠義，沙寇劫巖，洪中謀請師，要其去路，至上坪遇賊張烏仔等，脅使跪，洪中罵曰：恨不萬斷汝，吾頭可砍，吾膝不可屈。子綏跪曰：父老且病，吾當代父死。洪中叱曰：人生當知順逆敢為，苟免以虧忠義。父子遂遇害。,GJTS-XXD,古今圖書集成·學行典,156
恬退,昔余常感焉，自大夫種以至於。前朝李右相，元中書皆宴安厚。味終嬰大戮。所以文種有弓藏之，恨李斯有稅駕之歎。張華願優游，而不獲傅亮，贊識微而不免，此四子者。皆神敏知機，聰明志古圖國。致霸動必成功，自謨其身。猶有此恨，況常人哉。其難於退身者。以余忖度頗得，古人微旨。天下善人少惡人多。一旦去權，禍機不測，操政柄以禦，怨誹者。如荷戟以當，猛獸閉關以待，暴客者。若捨戟開關，則寇難立。至遲遲不去者，以延一日之命，庶免終身之禍。亦猶奔馬者不可以忘轡，乘流者不可以去楫。是以懼禍而不斷。未必皆耽祿而患失矣。何以知之，余前之在,GJTS-XXD,古今圖書集成·學行典,255
敬信,錢塘周輿則，名軾，重然諾，不鬬智璅璅。起家中人產，為賈吳越間，末年乃比素封。康熙辛卯，一遭盜劫，南北諸賈寄帑千計，咸謂無遺。事定，傾囊還之，曰：「寧失吾有，勿以累客。」客益歎服。其後客遂輻輳於其門。太倉黃庭表太史與堅性落落，惟與人交，有所諾，雖當生死患難，不欲轉目相背負，蓋重信也。,WIKI,清稗類鈔,141
篤行,祖泮禦倭死，見忠義傳，顯忠幼孤，有志節，好讀書，善屬文，提學王某閱其文，稱其命筆有先經起義之美。至今文士弦誦其文，以為法。事祖母、母至孝，還浙人遺金三百兩，遇親族患難，周卹不遺餘力，品行為鄉里推重。,GJTS-XXD,古今圖書集成·學行典,99
篤行,家有書數千卷，喜延四方之士，士無遠近，多就昂學問，食其門下者或累歲，昂未嘗有怠色。而昂不求仕進。節度使符習高其行，召以為臨淄令。習入朝京師，監軍楊彥朗知留後事，昂以公事至府上謁，贊者以彥朗諱石，更其姓曰右。昂趨于庭，仰責彥朗曰：內侍柰何以私害公。昂姓石，非右也。彥朗大怒，拂衣起去，昂即趨出。解官還于家，語其子曰：吾本不欲仕亂世，果為刑人所辱，子孫其以我為戒。昂父亦好學，平生不喜佛說，父死，昂于柩前誦《尚書》，曰：此吾先人之所欲聞也。禁其家不可以佛事污吾先人。晉高祖時，詔天下求孝悌之士，戶部尚書王權、宗正卿石光贊、國子祭酒田敏、兵部侍郎王延等相與詣東上閣門，上昂行義可以應詔。詔昂至京師，召見便殿，以為宗正丞。出帝即位，晉政日壞，昂數上疏極諫，不聽，乃稱疾東歸，以壽終于家。昂既去，而晉室大亂。,GJTS-XXD,古今圖書集成·學行典,349
諫諍,魏敏果公象樞性骨鯁，敢言事，官刑科左給事中時，因災變陳言，語侵權貴，會議時，又與諸大臣抗爭是非，廷臣仄目。獨大學士范文程公心識之，曰：「此我國家任事之臣也。」其後有搆之者，輒於眾中剖晰之，卒得白，已而收遷至左都御史。適逢地一日連震，上晝夜坐武帳中。魏直入，奏曰：「地，臣道也；臣失職，則地反常。臣不能肅風紀以修職業，請先罪臣以回天變。」上召魏入，魏伏地涕泣，請屏左右，語移時。極言天變若此，乃索額圖、明珠二相植黨市權，排斥忠良，引用僉壬以禍國家之應。及出，副都御史施維翰迎於後左門，見魏淚流頰未乾也。明日，上以六條宣廷臣集議，大略如魏恉，於是朝士咸知魏造膝所請，用事大臣皆為之股栗。明年，索額圖免官；戊辰，明珠為郭琇劾罷。至丙戌春，聖祖始以其面對語諭群臣。,WIKI,清稗類鈔,328
隱逸,李行中，字無悔，高尚不仕，隱居清龍江上，治園圃，築亭寄傲，東坡顏之曰：醉眠歌以贈之屬而和者。蘇子由、秦少游、張子野輩十五人侈為勝事。,GJTS-XXD,古今圖書集成·學行典,66
講學,則虛。不知直內還只是虛其內耶？敬則無委曲，故直，直則無係累，故虛，不可便以直內為虛其內也。又云：德不孤必有鄰，到德盛後自無窒礙，左右逢其原也。某畢竟曉不孤之義未得。不孤只是盛德意。又云：集義所生者，集眾義而生浩然之氣，非義外襲而取之也。不知集義何以能生氣，而生之意義又如何義外襲我而取氣？熹嘗謂孟子之意，蓋謂此氣乃集義而生事，皆合義。則胸中浩然，俯仰無所愧怍矣。非行義而襲取此氣，於外如掩襲之襲，以此取彼也。又：見濟之兄云，中和以性言，寂感以心言，言伊川曾有此語，不知此語如何？伊川無此語，只是此閒朋友如此商量耳。,GJTS-XXD,古今圖書集成·學行典,257
是非,巧拙部雜錄《關尹子‧一宇篇》：兩人射相遇則巧拙見，兩人奕相遇則勝負見，兩人道相遇則無可示，無可示者無巧無拙，無勝無負。《三極篇》：世之愚拙者，妄援聖人之愚拙自解，殊不知聖人時愚時明，時巧時拙。《司馬子‧斷緣論》：或顯德露，能求人保己；或遺問慶弔，以事往還；或假修隱逸，惟希升進；或酒食邀致，以望後恩。斯乃巧蘊機心以干時利，既非順道深妨正業，凡此類例皆應絕之。《真觀論》：夫真觀者，智士之先覺，能人之善察也。一餐一寐，俱為損益之源；一行一言，堪作禍福之本。雖則巧持其末，不若拙戒其本。《荀子‧議兵篇》：以桀詐桀，猶巧拙有幸焉。以桀詐堯，譬之：以卵投石，以指撓沸；若赴水火，入焉焦沒耳。《韓非子‧問辯篇》：砥礪殺矢而以妄發，其端未嘗不中秋毫也，然而不可謂善射者，無常儀的也。設五寸之的，引十步之遠，非羿、逄蒙不能必中者，有常也。故有常,GJTS-XXD,古今圖書集成·學行典,365
心學,又問曰：心之為物，明白洞達廣大靜一，若體會得了然分明，然後可以言盡未理會得，心盡箇甚能盡其心，自然知性不用問，人大抵須先理會，仁之為道，知仁則知心，知心則知性，是三者初無異也，橫渠作西銘亦只是要學者求仁而已。有心以感物，則其應必狹，惟無心而待物之感，故能無所不應。明道見謝子記問甚博，曰：賢卻記得許多可謂玩物喪志。謝子被他折難，身汗面赤。先生曰：只此便是惻隱之心。上蔡謝氏曰：人須識其真心，見孺子將入井，時是真心也，非思而得也，非勉而中也。延平李氏曰：學問之道，不在多言，但默坐澄心體認天理若見，雖一毫私欲之發，亦自退聽矣，久久用力於此，庶幾漸明講學，始有力耳。朱子曰：大抵心體通有無該動靜，故工夫亦通有無，該動靜方無滲漏，若必待其發而後察，察而後存，則工夫之所不至多矣，惟涵養於未發之前，則其發處自然中節者，多不中節者，少體察之際，亦甚明審易為著力，與異時無本可據之說，大不同矣。學者喫緊是理會這一箇心，那紙上說底全靠不得。此心操存舍亡，只在反掌之閒。心若不存一身便無主宰。心在群妄自然退聽。,GJTS-XXD,古今圖書集成·學行典,447
天運,孔子西遊於衛。顏淵問師金，曰：「以夫子之行為奚如？」師金曰：「惜乎，而夫子其窮哉！」顏淵曰：「何也？」師金曰：「夫芻狗之未陳也，盛以篋衍，巾以文繡，尸祝齊戒以將之；及其已陳也，行者踐其首脊，蘇者取而爨之而已。將復取而盛以篋衍，巾以文繡，遊居寢臥其下，彼不得夢，必且數眯焉。今而夫子，亦取先王已陳芻狗，聚弟子游居寢臥其下。故伐樹於宋，削跡於衛，窮於商、周，是非其夢邪？圍於陳、蔡之間，七日不火食，死生相與鄰，是非其眯邪？,CTEXT,莊子 ,209
隱逸,皇甫謐孔子稱舉逸民，天下之民歸心焉。洪崖先生創高道，於上皇之，代許由善卷，不降節於唐，虞之朝是以易。有束帛之，義禮有元纁之。制詩人發白駒之，歌春秋顯子臧之。節明堂月令以季春，聘名士禮賢者。然則高讓之士，王政所先厲濁，激貪之務也。史班之載多，所闕略。梁鴻頌逸民，蘇順科高士或錄。屈節雜而不純，又近取秦漢，不及遠古夫。思其人猶，愛其樹況，稱其德而贊其事哉。謐采古今人代之，士身不屈於王公，名不耗於終始。自堯至魏，凡九十餘人，雖執節若夷齊，去就若兩龔，皆不錄也。,GJTS-XXD,古今圖書集成·學行典,228
政理,魯國之法，魯人有贖臣妾於諸侯者，取金於府；子貢贖人於諸侯而還其金，孔子聞之曰：「賜失之矣，聖人之舉事也，可以移風易俗，而教導可施於百姓，非獨適其身之行也。今魯國富者寡而貧者眾，贖而受金則為不廉；不受則後莫復贖，自今以來，魯人不復贖矣。」孔子可謂通於化矣。故老子曰：「見小曰明。」,CTEXT,說苑 ,139
孝弟,喬挺，成縣庠生，性至孝。總角時即知定省。鄉人譽之。父母既沒，泣血骨立，三年不出戶窺園。既葬，廬墓，自負土積壘成塚，有白兔時繞其塋。里人莫不見之，謂孝所感。有司聞于上，屢旌之錫冠帶。邑皆號為孝孺。事孀母以孝聞。及終，哀毀過情，祭葬盡禮，三奏闕下，苦陳親節，建坊。旌之邑人稱為孝子。,GJTS-XXD,古今圖書集成·學行典,139
篤行,崔琰為東曹掾，記讓曰：徵事邴原、議郎張範，皆秉德純懿，志行忠方，清靜足以厲俗，貞固足以幹事，所謂龍翰鳳翼，國之重寶。舉而用之，不仁者遠。代涼茂為五官將長史，閉門自守，非公事不出。太祖征吳，原從行，卒。按《本傳注‧原別傳》曰：原十一而喪父，家貧，早孤。鄰有書舍，原過其旁而泣。師問曰：童子何悲。原曰：孤者易傷，貧者易感。夫書者，必皆具有父兄者，一則羨其不孤，二則羨其得學，心中惻然而為流涕也。師亦哀原之言而為之泣曰：欲書可耳。答曰：無錢資。師曰：童子苟有志，我徒相教，不求資也。於是遂就書。一冬之閒，誦《孝經》、《論語》。自在童齔之中，嶷然有異。及長，金玉其行。欲遠遊學，詣安丘孫崧。崧辭曰：君鄉里鄭君，君知之乎。原答曰：然。崧曰：鄭君學覽古今，博文強識，誠學者之師模也。君乃舍之，躡屣千里，所謂以鄭為東家丘者也。君似不知，而曰：然者何。原曰：先生之說，誠可謂苦藥良鍼矣；然猶未達僕之微趣也。,GJTS-XXD,古今圖書集成·學行典,395
仁,仁者必此身私欲淨盡廓然，無以蔽其所得天地生物之體，其中真誠、懇惻藹然，萬物之春意常存，徹表、徹裡、徹巨、徹細、徹終、徹始、渾是天理流行，無一處不匝，無一處不到，無一息不貫於一元之氣流行無閒斷，乃可以當渾然之全體而無愧，若一處稍有病痛，一微細事照管不到，一頃刻稍有閒斷，則此意便私私意行而生道，息理便不流通，便是頑麻絕愛，處烏得渾全是仁，如人之一身渾是血氣周流，便是純無病人纔一指，血脈不到便是頑麻不仁處。顏子三月不違仁，三月之後則微有少違，然當下便覺融化，依然復不見其違焉。竊意三月之內渾是中心安仁底氣象，三月之後，便是勉而中否。曰：中後又不須勉，但久則又不免於有違耳。,GJTS-XXD,古今圖書集成·學行典,285
先識,殷內史向摯見紂之愈亂迷惑也，於是載其圖法，出亡之周。武王大說，以告諸侯曰：「商王大亂，沈于酒德，辟遠箕子，爰近姑與息，妲己為政，賞罰無方，不用法式，殺三不辜，民大不服，守法之臣，出奔周國。」,CTEXT,呂氏春秋 ,95
聖人,月正元日，舜格于文祖，詢于四岳，闢四門，明四目，達四聰，咨十有二牧曰：食哉惟時，柔遠能邇，惇德允元，而難任人，蠻夷率服。舜曰：咨四岳，有能奮庸，熙帝之載，使宅百揆，亮采惠疇，僉曰：伯禹作司空，帝曰：俞，咨禹，汝平水土，惟時懋哉。禹拜稽首，讓于稷，契，暨皋陶。帝曰：俞，汝往哉。帝曰：棄，民阻飢，汝后稷，播時百穀。帝曰：契，百姓不親，五品不遜，汝作司徒，敬敷五教在寬，帝曰：皋陶，蠻夷猾夏，寇賊姦宄，汝作士，五刑有服，五服三就，五流有宅，五宅三居，惟明克允。帝曰：疇若予工。僉曰：垂哉。帝曰：俞，咨垂，汝共工，垂拜稽首，讓于殳斨，暨伯與。帝曰：俞，往哉汝諧，帝曰：疇若予，上下草木鳥獸，僉曰：益哉。帝曰：俞，咨益，汝作朕虞，益拜稽首，讓于朱虎，熊羆，帝曰：俞，往哉汝諧，帝曰：咨四岳，有能典朕三禮，僉曰：伯夷，帝曰：俞，咨伯，汝作秩宗，夙夜惟寅，直哉惟清，伯拜稽首，讓于夔龍，帝曰：俞，往欽哉。,GJTS-XXD,古今圖書集成·學行典,396
傷逝,王仲宣好驢鳴。既葬，文帝臨其喪，顧語同遊曰：「王好驢鳴，可各作一聲以送之。」赴客皆一作驢鳴。王濬沖為尚書令，著公服，乘軺車，經黃公酒壚下過，顧謂後車客：「吾昔與嵇叔夜、阮嗣宗共酣飲於此壚，竹林之遊，亦預其末。自嵇生夭、阮公亡以來，便為時所羈紲。今日視此雖近，邈若山河。」,CTEXT,世說新語 ,135
克己,晉之上九晉其角維用伐邑，厲吉無咎貞吝，伊川易傳曰：人之自治剛極則守，道愈固進極則遷善愈速，如上九者，以之自治則雖傷於厲而吉，且無咎也。嚴厲非安和之道，而於自治則有功也，雖自治有功然非中和之德，故於貞正之道為可吝也，損者損過而就中，損浮末而就本實也，天下之害無不由末之勝也，峻宇雕牆本於宮室酒池肉林，本於飲食淫酷殘忍，本於刑罰窮兵黷武，本於征討，凡人欲之過者，皆本於奉養其流之遠則為害矣，先王制其本者，天理也，後人流於末者，人欲也，損之義，損人欲以復天理而已。夬九五曰：莧陸夬夬，中行無咎。象曰：中行無咎，中未光也。傳曰：夫人心正意誠，乃能極中正之道，而充實光輝。若心有所比以義之不可而決之，雖行於外不失其中正之義，可以無咎，然於中道未得為光大也，蓋人心一有所欲則離道矣，夫子於此示人之意，深矣。方說而止節之義也。節之九二不正之節也，以剛中正為節，如懲忿窒欲損過抑有餘是也，不正之節，如嗇節於用懦節於行是也。,GJTS-XXD,古今圖書集成·學行典,403
審應,魏昭王問於田詘曰：「寡人之在東宮之時，聞先生之議曰：『為聖易。』有諸乎？」田詘對曰：「臣之所舉也。」昭王曰：「然則先生聖于？」田詘對曰：「未有功而知其聖也，是堯之知舜也；待其功而後知其舜也，是市人之知聖也。今詘未有功，而王問詘曰『若聖乎』，敢問王亦其堯邪？」昭王無以應。田詘之對，昭王固非曰「我知聖也」耳，問曰「先生其聖乎」，己因以知聖對昭王，昭王有非其有，田詘不察。,CTEXT,呂氏春秋 ,184
孝弟,元嘉中，晉陵蔣崇平為劫見禽，云與恭妻弟吳晞張為侶。晞張先行不在，本村遇水，妻息五口避水移寄恭家，討錄晞張不獲，收恭及兄協付獄治罪。恭、協並款舍住晞張家口，而不知劫情。恭列晞張妻息是婦之親，親今有罪，恭身甘分，求遣兄協。協列協是戶主，延制所由，有罪之日，關協而已，求遣弟恭。兄弟二人，爭求受罪，郡縣不能判，依事上詳。州議之曰：禮讓者以義為先，自厚者以利為上，末世俗薄，靡不自私。伏膺聖教，猶或不逮，況在野夫，未達誥訓，而能互發天倫之憂，甘受莫測之罪，若斯情義，實為殊特。蔑爾恭、協，而能行之，茲乃終古之所希，盛世之嘉事。二子乘舟，無以過此。豈宜執憲文，加以罪戮。且晞張封筒遠行，地界為劫，造釁自外，贓不還家，所寓村伍，容有不知，不合加罪。勒縣遣之，還復民伍。乃除恭義成令，協義怡令。,GJTS-XXD,古今圖書集成·學行典,340
篤行,父客都下，馳書召之，即投業而往，有常清者與共事，貿易準什一，中分其息，猶以為未足。訟於官，不勝，又嗾戚屬之，豪者其肆而據之，準即行，避焉。其人兩遇寇，悉喪所有，準獨無恙，痛母。胡早世，事繼母，王以孝聞。王年九十六而沒。一日，方晡食有僕歸，自都下報車覆，計所失五百金，飲啖如故。聞仲子取解北畿，家人未見其動色，時錢法不行。郡守胡纘宗將峻治，高準之行，邀之，坐而問政焉。嘆曰：有德之言也。遂爾緩之。,GJTS-XXD,古今圖書集成·學行典,197
孝弟,幼喪父，其母資織紝撫育之，家故貧。母病年餘，貞醫禱百方益貧甚。母卒，鬻妻以備棺衾。里有許還淳者義之，畀三金贖妻，又為募二金助葬。貞感其德遂終身父事還淳。崇禎閒事也。,GJTS-XXD,古今圖書集成·學行典,82
講學,朝廷之上另用一番人，政事日新，議論日奇，刑尚苛刻，而以言寬大者，為東林餉主，加派而以言減免者，為東林賊議款，撫而以言戰，勦者為東林。至政本之地，司馬之堂。前後聞凶，俱衣緋辦事而言終，制言綱常者。於是至清無徒，閉戶博古之黃宮詹且糾之為老妖，誣之為立幟降謫不已。繫逮之詔獄不已，廷杖之煙戍不已，永戍之及劉總憲被斥出都，破帽蒙頭，舊部民京兆父老千餘為之牽驢灑泣，乃政本大老，方侈以為得計，嗟嗟覆亡之禍，豈盡關氣數哉。余生長輦轂於首。善書院，曾見其建又見其毀，而冉冉老矣，思興復之。無期，不能不於此憤惋留連三致意焉。按宋人王應麟曰：漢初，郡國往往有夫子廟，而無校官，且不置博士，弟子員其學士，嘗課試供養與否，不見經傳。然諸儒以明經教於鄉，率從之者數百人，其齊魯燕趙之閒，詩書禮樂春秋論語名家，甚盛。則設書院，蓋未修庠序之教士，病無所學。相與擇勝地立精舍，為郡居，講習之所。若岳麓白鹿洞之類是也。逮慶曆熙寧之盛學，校之官遂遍天下，彼時書院在南康者曰：白鹿書院。在湖廣者曰：岳麓書院。在歸德者曰：應天書院。在登封者曰：嵩陽書院。稱四大書院。,GJTS-XXD,古今圖書集成·學行典,464
詼諧,邊人傳誦一詩云：「昨日陰山吼賊風，帳中驚起紫髯翁。平明不待全師出，連把金鞭打鐵驄。」有張師雄者，西京人，好以甘言悅人，晚年尤甚。洛中號曰密翁翁。出官在邊郡，一夕賊馬至界上，忽城中失師雄所在。至曉，方見師雄重衣披裘，伏於土窟中。西人呼土窟為空。尋有人改舊詩以嘲曰：「昨夜陰山吼賊風，帳中驚起密翁翁。平明不待全師出，連著皮裘入土空。」,WIKI,宋稗類鈔,165
隱逸,明帝即位，太尉華歆遜位讓寧，遂下詔曰：大中大夫管寧，耽懷道德，服膺六藝，清虛足以侔古，廉白可以當世。曩遭王道衰缺，浮海遁居，大魏受命，則襁負而至，斯蓋應龍潛升之道，聖賢用舍之義。而黃初以來，徵命屢下，每輒辭疾，拒違不至。豈朝廷之政與生殊趣，將安樂山林往而不能反乎。夫以姬公之聖，而耇德不降，則鳴鳥弗聞。以秦穆之賢，猶思詢乎黃髮。況朕寡德，曷能不願聞道于子大夫哉。今以寧為光祿勳。禮有大倫，君臣之道，不可廢也。望必速至，稱朕意焉。又詔青州刺史曰：寧抱道懷真，潛翳海隅，比下徵書，違命不至，盤桓利居，高尚其事。雖有素履幽人之貞，而失考父茲恭之義，使朕虛心引領歷年，其何謂邪。徒欲懷安，必肆其志，不惟古人亦有翻然改節以隆斯民乎。日逝月除，時方已過，澡身浴德，將以曷為。仲尼有言,GJTS-XXD,古今圖書集成·學行典,335
孝弟,性質朴，容止有異於人。能苦身勤力，供養其母，隨時甘旨，終無匱乏。及母喪，水漿不入口三日。悲號擗踊，絕而復蘇者數載。葬母之後，遂廬於墓側。晝夜悲哭，負土成墳。蓬髮不櫛沐，菜食飲水而已。然可家舊墓，塋域極大，榛蕪至深，去家十餘里。而可獨宿其中，與禽獸雜處。哀感遠近，邑里稱之。大統中，鄉人以可孝行之至，足以勸勵風俗，乃上言焉。太祖令州縣表異之。及服終之後，猶若居喪。大冢宰、晉公護聞可孝行，特引見焉。與可言論，時有會於護意。而護亦至孝，其母閻氏沒於敵境，不測存亡。每見可，自傷久乖膝下。重可至性。及可卒之後，護猶思其純孝，收可妻子於京城，恆給其衣食。,GJTS-XXD,古今圖書集成·學行典,273
性,宋范仲淹聖人生，稟正命，動由至誠發，聖德而非習，本天性以惟明，生而神靈實降，五行之秀，發於事業。克宣三代之英，稽《中庸》之有云，仰上聖之莫越性，以誠著德，由明發其誠也。感於乾坤，其明也，配乎日月。我生既異，初郁郁而有融，我性在斯，終存存而不竭。上智不移，無為而為，蘊彼精醇之志，發為濬哲之資。文王之德之純，既由天啟，周公之才之美，亦自生知，故得冠乎人倫，立乎聖域，所以見至矣之性，所以成自然之識，究其本也。蓋鍾純粹之精，及其顯焉，乃著文明之德，豈不以自誠而明者，生而非常；自明而誠者，學而有方；生而德者，實茲睿聖；學而及者，惟彼賢良。顏生則自明而臻，謂賢人而可擬；夫子則自誠而至，與天道而彌彰。若然則誠之道也。既如此，明之道也，又如彼，蓋殊途而同致，亦相須而成理。發乎仁義，遂使跂而及之著乎聖神，所謂誠則明矣。且夫明乃誠之表，誠乃明之先。存乎誠而正性既立，貫乎明而盛德迺宣。有感必通，始料乎在心為，志不求而得，終知乎受命於天，大矣哉。考彼格言，見茲元聖，施為，可睹於君德。動靜必遵於天命，由至誠而達至明，是為聖人之性。,GJTS-XXD,古今圖書集成·學行典,459
諫諍,初，錢將奏國泰事，詣所善翰林邵南江曰：「家有事，需錢十千，可惜乎？」邵曰：「錢可移用，將何事也，盍告我乎？」錢曰：「子勿問何事，有事欲用此錢，當於吾子取之。」越三日而彈章宣矣。時國泰聲勢方盛，人皆為之危，幸高宗察其忠直，得擢通政司副使。邵於是叩之曰：「子前告我需錢十千，豈為此事耶？」曰：「然。吾自度劾國泰，必受嚴譴戍邊，故預備資用耳。」邵曰：「若果有此行，十千錢亦不濟事。」曰：「吾性喜食牛肉，在道可不用傔從，以五千錢市牛肉，日啖此，可無饑。其餘錢，吾自負之，得達戍所，足矣。」,WIKI,清稗類鈔,240
兄弟,人之事兄，不可同於事父，何怨愛弟不及愛子乎？是反照而不明也。沛國劉璡，嘗與兄瓛連棟隔壁，瓛呼之數聲不應，良久方答；瓛怪問之，乃曰：「向來未著衣帽故也。」以此事兄，可以免矣。,CTEXT,顏氏家訓 ,86
隱逸,好學而無常家，博通內外圖典，為關西大儒。弟子自遠方至者，陳留范冉等數百人。性恬靜寡欲，不交人閒事。太守請見之，真乃幅巾詣謁。太守曰：昔哀公雖為不肖，而仲尼稱臣。太守虛薄，欲以功曹相屈，光贊本朝，何如。真曰：以明府見待有禮，故敢自同賓末。若欲吏之，真將在北山之北，南山之南矣。太守戄然，不敢復言。辟公府，舉賢良，皆不就。同郡田羽薦真曰：處士法真，體兼四業，學窮典奧，幽居恬泊，樂以忘憂，將蹈老氏之高蹤，不為元纁屈也。臣願聖朝就加袞職，必能唱清廟之歌，致來儀之鳳矣。會順帝西巡，羽又薦之。帝虛心欲致，前後四徵。真曰：吾既不能遯形遠世，豈飲洗耳之水哉。遂深自隱絕，終不降屈。友人郭正稱之曰：法真名可得聞，身難得而見，逃名而名我隨，避名而名我追，可謂百世之師者矣。乃共刊石頌之，號曰元德先生。年八十九，中平五年，以壽終。按《三國志‧法正傳》：《三輔決錄》曰：真年未弱冠，父在南郡，步往候父，已欲去，父留之待正旦，使觀朝吏會。會者數百人，真于窗中窺其與父語。畢，問真孰賢。真曰：曹掾胡廣有公卿之量。其後廣果歷九卿三公之位，世以服真之知人。前後徵辟，皆不就。,GJTS-XXD,古今圖書集成·學行典,473
君子小人,宋富弼周武王曰：紂有臣億萬，惟億萬心。予有臣三千，惟一心。夫三千者，舉其內外官也。成王曰：庶官惟和，不和政龐禮。曰和者天下之達道也。漢劉向亦曰：眾賢和於朝則萬物和於野。昔賢又以烹調鼎鼐更張琴瑟，操執轡馭合，陳藥石設於方以為諭者，或大或細未有不以和為主也。為君者不可不察也。不可不審其所擇也。夫內外大小之官所以致其不和者，何哉。止由乎君子小人並處其位也。蓋君子小人方圓不相入曲直,GJTS-XXD,古今圖書集成·學行典,188
孝弟,父疾，晝侍湯藥，夜凊枕席。奉繼母章氏無閒言。章前夫子竊金，家人言之，禴若弗聞曰：失母懽心，得金何益。耄年扶杖登丘壟，猶潸然泣下。死之夕懽然曰：今得侍父母地下矣。其孝心純篤如此。母喪，廬墓三年，朝夕祭奠如事生。刺血和藥祈天以身代。後兵巡道賜匾樂善辭名。撫院旌其閭盡孝回天，有獎語云：割股事親，能孝者必能盡忠。投筆從戎，能文者必能用武。仕至都司。,GJTS-XXD,古今圖書集成·學行典,171
勉學,梁元帝嘗為吾說：「昔在會稽，年始十二，便已好學。時又患疥，手不得拳，膝不得屈。閑齋張葛幃避蠅獨坐，銀甌貯山陰甜酒，時復進之，以自寬痛。率意自讀史書，一日二十卷，既未師受，或不識一字，或不解一語，要自重之，不知厭倦。」帝子之尊，童稚之逸，尚能如此，況其庶士，冀以自達者哉？,CTEXT,顏氏家訓 ,135
孝弟,晉開運末，契丹犯邊，有陳友者乘亂殺璘父及家屬三人。乾德初，璘隸殿前散祇候，友為軍小校，相遇於京師寶積坊北，璘手刃殺友而不遁去，自言復父讎，案鞫得實，太祖壯而釋之。,GJTS-XXD,古今圖書集成·學行典,81
聖門諸賢,挾策聖帷，涉道是嗜，唯爵可縻，在德既賢，在名乃垂，洋洋之風，逮今四馳。榮旂伯錫雩婁，務學實著，三千之徒，七十是預，匪善莫行，惟德乃據，紀於前書，式彰厥譽。秦祖秦有子南，贊修述作，守道之淵，成德之博，範若鑄金，契猶發藥，歷世明祀，少梁寵爵。秦非樂善哲士，伯於汧陽，傳道克正，垂名允臧，執德以弘，用心必剛，袤廣業履，式贊素王。商澤邈矣子秀，睢陽是伯，屏息受業，延教登席，未踐四科，固涉六籍，祀典載之，好是正直。鄭國伯夫滎陽，實惟令德，優入聖門，過不留跡，道以目傳，妙則心識，猗歟偉歟，後代之則。顏辛孰封于蕭，實維子柳，夙飫格言，克遵善誘，明德斯馨，賢業所就，以侑於儒，傳芳逾茂。漆雕哆子斂受封，爰居武城，亹亹其聞，翩翩其英，摳衣時習，願學日明，誕敷孔教，爵里疏榮。壤駟赤式是壤伯，昭乎聖徒，執經請益，載道若無，詩書規矩，學問楷模，得時而駕，領袖諸儒。施之常開國乘氏，有德斯彰，參稽百行，贊理三綱,GJTS-XXD,古今圖書集成·學行典,395
辯通,國非王之國也。」王曰：「何也？」姪曰：「王之致此三難也以五患。」王曰：「何謂五患？」姪曰：「宮室相望，城郭闊達，一患也。宮垣衣繡，民人無褐，二患也。奢侈無度，國且虛竭，三患也。百姓飢餓，馬有餘秣，四患也。邪臣在側，賢者不達，五患也。王有五患，故及三難。」王曰：「善。」命後車載之，立還反國，門已閉，反者已定，王乃發鄢郢之師以擊之,CTEXT,列女傳 ,164
孝弟,為郡諸生，家石湖海島上。嘉靖季倭亂，一夕賊艘數十至里，人望見俱逃，尚謙謂兄尚友曰：賊來必縱火，兄護母避之。吾將與父櫬存亡矣。因以麻絰自繫柩側，誦孝敬歌。賊駭問之，曰：有父櫬在，如有他虞，願以身代。賊加刃其頸，撫棺悲慟。賊感傷，舍去。賊退，乃葬父而舁母於郡城。教授生徒供養，人稱為孝子。,GJTS-XXD,古今圖書集成·學行典,142
學問,可師也。會程頤還自涪，乃往受業。讀《孟子》志士不忘在溝壑，勇士不忘喪其元，慨然若有得。《尹焞傳》：焞少師事程頤。當是時，學于程頤之門者固多君子，然求質直弘毅、實體力行若焞者蓋鮮。頤嘗以魯許之，且曰：我死，而不失其正者尹氏子乎。《楊時傳》：時潛心經史。熙寧九年，中進士第。時河南程顥與弟頤講孔、孟絕學于熙、豐之際，河、洛之士翕然師之。時調官不赴，以師禮見顥于潁昌，相得甚懽。其歸也，顥目送之曰：吾道南矣。《羅從彥傳》：從彥聞同郡楊時得河南程氏學，遂徒步往學。初見時三日，即驚汗浹背，曰：不至是，幾虛過一生矣。既而築室山中，絕意仕進，終日端坐，閒謁時將溪上，吟詠而歸，恆充然自得。《李侗傳》：侗聞郡人羅從彥得河、洛之學，遂以書謁之。從之累年，授《春秋》、《中庸》、《語》、《孟》之說。從彥好靜坐，侗退入室中，亦靜坐。,GJTS-XXD,古今圖書集成·學行典,356
孝弟,李廷齡，字西軒，輝縣增廣生，事父以孝聞，其父時芳病篤，籲天以身代湯藥罔效，割股以獻，迄今孝德，猶嘖嘖人口云。,GJTS-XXD,古今圖書集成·學行典,54
篤行,兄杞宋景定間為華亭典押，因占籍華亭，椿早孤，事兄如父，喪葬盡禮，語輒泣下。至元丁亥歲祲，椿出粟賤價以糶，庚寅復祲，賤糶猶不給，則設粥于僧寺以待餓者。大德丁未旱災，鄰境民持老幼歸夏氏，椿闢廬舍具饘藥視其羸壯而食飲之，欲去則贐之歸，死者給棺以瘞。事聞于朝，旌其門為：義士。自郡城距海百里凡橋梁徑巷，孤老所廬，椿悉為繕治，每朔朢飯囚徒死者與之棺，即其居刱義塾以訓鄉之子弟，割上田五百以資之。御史周景遠為作義士碑，卒葬細林山，鄧文原誌其墓子世澤。,GJTS-XXD,古今圖書集成·學行典,219
孝弟,父義為縣胥徒事添設，縣尹劉公源，原弟公寬以兵襲方明善弗克，明善盡捕劉氏黨，義被執，時野廬年二十，挺身出曰：事劉尹者我也，執父奚為。遂斬野廬而釋其父。,GJTS-XXD,古今圖書集成·學行典,74
不廣,智者之舉事必因時。時不可必成，其人事則不廣，成亦可，不成亦可。以其所能託其所不能，若舟之與車。北方有獸，名曰蹶，鼠前而兔後，趨則跲，走則顛，常為蛩蛩距虛取甘草以與之。蹶有患害也，蛩蛩距虛必負而走。此以其所能託其所不能。,CTEXT,呂氏春秋 ,109
孝弟,今也怡怡。昔為寒沍，今也熙熙。令德嘉聞，由遠而彌。眾善所基，百行攸祗。彤筆登名，載揚國史。從古迄今，其人為幾。昔有未生，世亦洵美。苟生斯時，乃敢同齒。暨山雖高，莫樹厥聲。暨水雖遙，莫揚爾名。天地並久，日月同晶。以貫金石，以通神明。貽之千祀，被之八紘。如卿之雲，如景之星。如朱草之挺生。孝子之瑞斯徵。,GJTS-XXD,古今圖書集成·學行典,149
志道,其於大經大法，粲然有睹，而心所自得，每出於言意之表。鄉之學者，來相質難，隨問隨辨，咸解其惑。於是中原之士，聞而從遊者日益眾。至正四年，以隱士徵至京師，授翰林待制，預修《金史》。既畢，辭歸。已而復起為江西廉訪僉事，數月，以病免。及還，四方之來學者，至千餘人。蓋其為學專事講解，而務真知力踐，不屑事舉子詞章，而必期措諸實用。士出其門，不問知其為伯顏氏學者。至於異端之徒，亦往往棄其學而學焉。十八年，河南賊蔓延河北，伯顏言於省臣，將結其鄉民為什伍以自保，而賊兵大至，伯顏乃渡漳北行，邦人從之者數十萬家。,GJTS-XXD,古今圖書集成·學行典,248
孝弟,性至孝，父嘗遘痿痺疾十餘年，鎧躬執炊爨，親調湯藥，朝夕扶抱，無少懈。比卒哀毀骨立，其季父老而無子，鎧請同居，侍養如父，事聞詔旌之。周府儀賓，母卒廬墓三年，詔旌其門。,GJTS-XXD,古今圖書集成·學行典,82
隱逸,少好易，長而不娶，學業精微，養徒數百，常食麤飲水，衣褐縕袍，人不堪其憂，而軻悠然自得，疏賓異客，音旨未曾交也。雖受業門徒，非入室弟子，莫得親言。欲所論授，須旁無雜人，授入室弟子，令遞相宣授。劉曜僭號，徵拜太常，軻固辭不起，曜亦敬而不逼，遂隱於隴山。曜後為石勒所擒，秦人東徙，軻留長安。及石季龍嗣偽位，備元纁束帛安車徵之，軻以疾辭。迫之，乃發。既見季龍，不拜，與語，不言，命舍之於永昌乙第。其有司以軻倨傲，請從大不敬論，季龍不從，下書任軻所尚。軻在永昌，季龍每有饋餼，輒口授弟子，使為表謝，其文甚美，覽者嘆有深致。季龍欲觀其真趣，乃密令美女夜以動之，軻蕭然不顧。又使人將其弟子盡行，遣魁壯羯士衣甲持刀，臨之以兵，并竊其所賜衣服而去，軻視而不言，了無懼色。常臥土床，覆以布被，裸寢其中，下無茵褥。潁川荀鋪，好奇之士也，造而談經，軻瞑目不答，鋪發軻被，露其形，大笑之。軻神體頹然，無驚怒之狀。於時咸以為焦先之徒，未有能量其深淺也。後上疏陳鄉思，求還，季龍送以安車蒲輪，蠲十戶供之。自歸秦州，仍教授不絕。其後秦人西奔涼州，軻弟子以牛負之，為戍軍追擒，并為所害。,GJTS-XXD,古今圖書集成·學行典,476
疾貪,駟馬不馴，御者之過也。百姓不治，有司之罪也。春秋刺譏不及庶人，責其率也。故古者大夫將臨刑，聲色不御，刑以當矣，猶三巡而嗟嘆之。其恥不能以化而傷其不全也。政教闇而不著，百姓顛蹶而不扶，猶赤子臨井焉，聽其入也。若此，則何以為民父母？故君子急於教，緩於刑。刑一而正百，殺一而慎萬。是以周公誅管、蔡，而子產誅鄧皙也。刑誅一施，民遵禮義矣。夫上之化下，若風之靡草，無不從教。何一一而縛之也？,CTEXT,鹽鐵論 ,190
性,應之宜曰：善惡也，真妄也；動靜也；一先一後與夫一彼一此，皆以對待而得名者也，不與惡對，則不名為善，不與動對，則不名為靜矣。既非妄又非真則亦無物之可指矣。不知性之善而未始有惡也，真而未始有妄也。主乎靜而涵乎動也。顧自善惡真妄動靜凡有對待皆可以言性而對待之外別有無對之善與靜焉。然後可以形容天性之妙不亦異乎。當時酬對既不出此，而他所自言亦多曠闕如論性無不該不可專以靜言此固是也。然其說當云性之分雖屬乎。靜而其蘊則該動靜而不偏。故樂記以靜言性則可如廣仲，遂以靜字形容天性之妙。則不可如此，則語意圓矣。,GJTS-XXD,古今圖書集成·學行典,247
才幹,西夏趙德明求糧萬斛，王旦請敕有司具栗百萬於京師，而詔德明來取。德明大慚曰：“朝廷有人。”乃止。契丹奏請歲給外，別假錢幣。真宗以示旦，旦曰：“東封甚近。車駕將出，以此探朝廷之意耳。可於歲給三十萬外，各借三萬。仍諭次年額內除之。契丹得之大慚。次年復下有司，契丹所借金帛六萬，事屬微末，仰依常數與之。今後永不為例。”蓋不借則違其意，徒借又無其名。借而不除，則無以塞僥幸之望；借而必除，又無以明中國之大。如是處分方妥。,WIKI,宋稗類鈔,205
守微,有財以與貧，無所執藏，故無所失於人也。民之從事，常於幾成而敗之。從，為也。民之為事，常於功德幾成，而貪位好名，奢泰盈滿而自敗之也。慎終如始，則無敗事。終當如始，不當懈怠。是以聖人欲不欲，聖人欲人所不欲。人欲彰顯，聖人欲伏光；人欲文飾，聖人欲質朴；人欲色，聖人欲於德。不貴難得之貨；聖人不眩為服，不賤石而貴玉。學不學，聖人學人所不能學。人學智詐，聖人學自然；人學治世，聖人學治身；守道真也。復眾人之所過；眾人學問反，過本為末，過實為華。復之者，使反本也。以輔萬物之自然。教人反本實者，欲以輔助萬物自然之性也。而不敢為。聖人動作因循，不敢有所造為，恐遠本也。,CTEXT,老子河上公章句 ,277
安死,君之不令民，父之不孝子，兄之不悌弟，皆鄉里之所釜䰛者而逐之，憚耕稼采薪之勞，不肯官人事，而祈美衣侈食之樂，智巧窮屈，無以為之，於是乎聚群多之徒，以深山廣澤林藪，扑擊遏奪，又視名丘大墓葬之厚者，求舍便居，以微抇之，日夜不休，必得所利，相與分之。夫有所愛所重，而令姦邪盜賊寇亂之人卒必辱之，此孝子忠臣親父交友之大事。堯葬於穀林，通樹之；舜葬於紀市，不變其肆；禹葬於會稽，不變人徒；是故先王以儉節葬死也，非愛其費也，非惡其勞也，以為死者慮也。,CTEXT,呂氏春秋 ,218
孝弟,弱冠為童子師，方嚴善誨。痛父早世，孝事其母。時物母未嘗不以入口侍，母病，辭館九月。亡，廬墓三年，旌之。,GJTS-XXD,古今圖書集成·學行典,51
仁,朱子曰：物之初生淳粹未散最好看，及幹葉茂盛便不好看，見孺子入井時怵惕惻隱之心，只這些子便見得仁到他，發政施仁其仁固廣然，卻難看。問仁，伊川先生曰：此在諸公自思之，將聖賢所言仁處類聚，觀之體認出來。孟子曰：惻隱之心，仁也。後人遂以愛為仁，愛自是情，仁自是性，豈可專以愛為仁。孟子言惻隱之心仁之端也。既曰仁之端，則不可便謂之仁，退之言博愛之謂仁，非也。仁者固博愛，然便以博愛為仁，則不可。仁者愛之性，愛者仁之情，以愛為仁，是指情為性端之云者，言仁在中而端緒見於外也。或問樊遲問仁，子曰：愛人是夫子亦嘗以愛言仁也。,GJTS-XXD,古今圖書集成·學行典,254
諫諍,嘉慶初，有宮殿監督領侍張進忠者，馭下整肅，好批小內監之頰，人以嘴巴張呼之。然性忠鯁，嘗奏事內廷，仁宗偶欹坐，張捧黃匣不入。詢之，張曰：「焉有萬乘之主臥覽奏章者乎？」上即正襟危坐，張乃捧疏入。,WIKI,清稗類鈔,95
君子小人,君子之理也，先務其本，故德建而怨寡。小人之理也，先近其末，故功廢而讎多。小人朝為而夕求其，成坐施而立望其反行，一日之善，而求終身之譽。譽不至則曰：善無益矣。遂疑聖人之言，背先王之教。存其舊術順其常好，是以身辱名賤，而不免為人役也。孔子曰：小人何以壽為一日之不能善矣。久惡惡之甚也。路不險則無以知馬之良，任不重則無以知人之德。君子自強其所重以取福，小人自安其所輕以取禍。孔子曰：惟君子然後能貴其言，貴其色。小人能乎哉。,GJTS-XXD,古今圖書集成·學行典,208
隱逸,父紹元，小字安都，仕齊，位太尉諮議趙郡太守。翻少有器識，博學好文章。齊武平末位，司徒記室參軍尋遇齊亡，歷周隋，遂不仕，隱居滎陽三窟山，傲誕不自羈束。或有所之乘驢，衣韉破敝而往。遠近欽其高名，皆謂有異狀，觀者如堵，及見其形，乃甚短陋不副所聞。然風神俊發，無貴賤並敬服之納言。楊素聞其名，因使過滎陽迎與，相見言談彌日，深加禮重。及歸，言之朝廷，累徵不至，終於家。,GJTS-XXD,古今圖書集成·學行典,179
厚薄,先生曰：昔人之言道，惟以道對器，體對用，道對器，則器可以包用灑掃，應對即精義入神之類是也，體對用則用可以包器，中庸之言費隱孟子之言，仁義禮智惻隱羞惡恭敬是非之類是也，又何嘗分三節道，亦豈可以粗言今師魯之言，既不是伯量之舉例，又不類二者皆失之也，至於粗中之精，精中之精八字，往往朱文公之意亦不如此前一段，恐以魂魄為粗義，理為精後一段則知又能運用，此理者也，噫，微言之絕而大義之乖只在目前矣，可懼也哉。北溪陳氏曰：道猶路也，當初命此字是從路上起意。,GJTS-XXD,古今圖書集成·學行典,222
孽嬖,主父游沙丘宮，章以其徒作亂，李兌乃起四邑之兵擊章，章走主父，主父閉之，兌因圍主父宮。既殺章，乃相與謀曰：「以章圍主父，即解兵，吾屬夷矣。」乃遂圍主父，主父欲出不得，又不得食，乃探雀鹄而食之，三月餘，遂餓死沙丘宮。《詩》曰：「流言以對，寇攘式內。」言不善之從內出也。頌曰：吳女苕顏，神寤趙靈，既見嬖近，惑心乃生，廢后興戎，子何是成，主閉沙丘，國以亂傾。,CTEXT,列女傳 ,175
曠達,大集賓客，飲至夜分，忽告外有卒謀為變者。几不問，益令折花勸坐，客盡戴益酒，密令人分捕。有頃，皆擒至几遂，極飲達旦，人皆服之，號戴花劉使。几本進士，元豐間換文資，以中大夫致仕，居洛中，率騎牛，挾女奴五七輩，載酒持被囊，往來嵩少間。初不為定，所遇得意處，即解囊藉地，傾壺引滿。旋度新聲，自為辭。使女奴共歌之。醉則就臥不去，雖暴露不顧也。嘗召至京師議大樂，旦以朝服趨局，暮則易布裘徒走市塵間。或娼優所集處，率以為常。神宗亦不之責，其自度曲。有《戴花正音集》行於世，人少有得其聲者。《玉壺冰》：慎伯筠，秋夜待潮，錢塘江上露坐,GJTS-XXD,古今圖書集成·學行典,258
講學,友恭坐時亦閒有虛靜之象，而未能無欲也。所恨工夫未能接續，故憚煩失錯之處甚多。惟其憚煩愈多失錯，深知之而不能改，蓋欲靜意勝也，所論皆善，但不可如此迫切計功，非惟無益，反有所害，宜深戒之。橫渠說性命於氣，性命於德之命，恐只是聽命之意，性天德命，天理天理云者亦曰聽命於德，無非天理之當然耳。不知是否？性命於氣，恐性命兩字須作一般看，言性命皆出於氣稟之偏也，性天德命，天理即所謂性命，於德惟聖人可以踐形云者。踐行當來吾身所具之理也，可云者盡理，而無餘欠也。楊氏體性之說如何？程先生以充人之名解踐形字，甚善。踐猶踐言、踐約之踐，非謂踐行所具之理也。楊氏體性之語不可曉。太子蒯瞶得罪靈公，出奔晉趙氏，靈公嘗遊於郊，謂公子郢曰：我將立若為後靈公。,GJTS-XXD,古今圖書集成·學行典,316
指武,文王欲伐崇，先宣言曰：「予聞崇侯虎，蔑侮父兄，不敬長老，聽獄不中，分財不均，百姓力盡，不得衣食，予將來征之，唯為民乃伐崇，令毋殺人，毋壞室，毋填井，毋伐樹木，毋動六畜，有不如令者死無赦。」崇人聞之，因請降。,CTEXT,說苑 ,103
通有,古者，采椽不斲，茅茨不翦，衣布褐，飯土硎，鑄金為鉏，埏埴為器，工不造奇巧，世不寶不可衣食之物，各安其居，樂其俗，甘其食，便其器。是以遠方之物不交，而崑山之玉不至。今世俗壞而競於淫靡，女極纖微，工極技巧，雕素樸而尚珍怪，鑽山石而求金銀，沒深淵求珠璣，設機陷求犀象，張網羅求翡翠，求蠻、貉之物以眩中國，徙邛、筰之貨，致之東海，交萬里之財，曠日費功，無益於用。是以褐夫匹婦，勞疲力屈，而衣食不足也。故王者禁溢利，節漏費。溢利禁則反本，漏費節則民用給。是以生無乏資，死無轉尸也。,CTEXT,鹽鐵論 ,235
篤行,鄧珙，咸之姪也。為豐城縣主簿，族有會集，夜歸至興化寺前，聞庫丁曹從家聚哭，呼而問曰：汝哭之哀，何也。從曰：庫中失錢三百，餘鬻子無售，計必死囹圄，然孰若死於家，故與妻子訣耳。珙遂拉與歸。翼日代輸之，從以二女獻不納，後聞其嫁，仍以五萬錢助之。,GJTS-XXD,古今圖書集成·學行典,119
篤行,蔣員外，逸其名，仗義矜節，不纖嗇於財。子姓有鬻田產者，必隨其價市之。逮久度其無以自給，舉以還之，不責其償。甚有至數四者，卒無厭意。嘗泛海欲趨郡，為回風所擊溺水，方溺時若有一物附之以行，故得至岸，人以為積善所致云。,GJTS-XXD,古今圖書集成·學行典,106
任誕,王子猷出都，尚在渚下。舊聞桓子野善吹笛，而不相識。遇桓於岸上過，王在船中，客有識之者云：「是桓子野。」王便令人與相聞云：「聞君善吹笛，試為我一奏。」桓時已貴顯，素聞王名，即便回下車，踞胡床，為作三調。弄畢，便上車去。客主不交一言。,CTEXT,世說新語 ,115
鑒誡,汝有厚德，蒙恩甚厚，將何以報，董生有云，弔者在門，賀者在閭，言有憂則恐懼敬事，敬事則必有善功而福至也。又曰：賀者在門，弔者在閭，言受福則驕奢，驕奢則禍至，故弔隨而來，齊頃公之始，藉霸者之餘威，輕侮諸侯，虧跂蹇之容，故被鞌之禍，遁服而亡，所謂賀者在門，弔者在閭也。兵敗師破，人皆弔之，恐懼自新，百姓愛之，諸侯皆歸其所奪邑，所謂弔者在門，賀者在閭。,CTEXT,藝文類聚 ,172
曠達,《元史‧阿榮傳》：阿榮閒居，以文翰自娛，博究前代治亂得失，日與韋布之士游，所至山水佳處，鳴琴賦詩，日夕忘返。《山棲志》：王冕北游燕館泰不花家，泰薦之曰：不滿十年，此中狐兔游矣。隱九里山，種豆三畝，粟倍之，樹梅花千株，桃杏居其半，芋一區，薤韭各百本。引水為池，種魚千餘頭，茅廬三間，自稱為梅花屋。《玉池談屑》：孫太初玉立美髯，風神俊邁，嘗寓居武林。費文憲罷相東歸，訪之，值其晝寢。孫故臥不起，久之，少師坐益恭。孫乃出，又了不謝送之。及門第矯首東望曰：海上碧雲起，遂接赤城大奇。大奇文憲出謂馭者曰：吾一生未嘗見此人。《嵩陽雜識》：何大復傲視一世，在京師日，每有燕席，嘗閉目坐,GJTS-XXD,古今圖書集成·學行典,285
善惡,應者是動。要得坐忘，便是坐馳。與好諧戲者處，即自覺言語多，為所引也。主靜，看夜氣一章可見。濂溪言主靜，靜字只好作敬字看，故又言無欲故靜。若以為虛靜，則恐入釋老去。問：程子云：須是靜中有物，始得。此莫是先生所謂知覺不昧之意否。曰：此只是言靜時那道理自在，卻不是塊然如死底物也。靜中有物如何。曰：有聞見之理在，即是靜中有物。問：敬莫是靜否。曰：敬則自然靜，不可將靜來喚做敬。明道在扶溝時，謝游諸公皆在彼問學。明道一日曰：諸公在此，只是學某說話，何不去力行。二公云：某等無可行者。明道曰：無可行時，且去靜坐。蓋靜坐時，便涵養得本原稍定，雖是不免逐物，及自覺而收斂歸來，也有箇著落。譬如人出外去，纔歸家時，便自有箇著身處。若是不曾存養得箇本原，茫茫然逐物在外，便要收斂歸來，也無箇著身處也。伊川見人靜坐，如何便歎其善學。曰：這卻是一箇總要處。或問：而今看道理不出，只是心不虛靜否。曰：也是不曾去看。會看底，就看處自虛靜，這箇互相發。問璘：昨日臥雲庵中何所為。璘曰：歸時日已暮，不曾觀書，靜坐而已。先生舉橫渠六有說：言有教，動有法，晝有為，宵有得，息有養，瞬有存，以為雖靜坐，亦有所存主始得。不然,GJTS-XXD,古今圖書集成·學行典,493
講學,往歲得呂東萊書，盛稱賢者之為人，以為十數年來朋友中未始有也。以此心願一見，而無從得。中閒聞欲來訪，甚以為喜，不久乃聞遽遭閔凶，深為傷怛。顧以未嘗通問，不欲遽修慰禮，今者辱書荷意良厚，且審秋辰殊暑，孝履多福，又以為慰。示諭為學大致及別紙數條，皆已深悉，但區區於此有不能無疑者，蓋上為靈明之空見所持，而不得從事於博學篤志，切問近思之實，下為俊傑之豪氣所動，而不暇用力於格物致知，誠意正心之本。是以所論，嘗有厭平實而趨高妙，道義而喜功名之心，其浮揚動俠之意，往往發於詞氣之閒，絕不類聖門學者，氣象不知。向來伯恭亦嘗以是相規否也。,GJTS-XXD,古今圖書集成·學行典,261
忠恕,伊川是就理上該貫上下而言。若就人分上說，則違道不遠者，賢人推之之事也。一以貫之者，聖人之不待推也。若就理上平說，則忠只是盡己，恕只是推己，但其所以盡所以推則聖賢之分不同，如明道之說耳。大抵明道之言發明極致通透灑落善開發人，伊川之言即事明理質精深，尤耐咀嚼。然明道之言一見便好，久看愈好，所以賢愚皆獲其益。伊川之言乍見未好，久看方好，故非久於玩索者不能識其味。此其自任，所以有成人材尊師道之不同。,GJTS-XXD,古今圖書集成·學行典,197
言志,又：一日復一日，一夕復一晨，容色改平常，精魂自飄淪，臨觴多哀楚，思我故情人，對酒不能言，悽愴懷酸辛。又曰：鴻鵠相隨飛，隨飛適荒●，雙翮凌長風，須臾萬里逝，朝餐琅玕實，夕宿丹山際，託身青雲中，網羅不能制，豈與鄉曲士，攜手共言誓。又曰：鸒鳩飛桑榆，海鳥運天池，豈不識宏大，羽翼不相宜，招搖安可翔，不若栖樹枝，下集蓬蒿間，上遊園囿籬，但爾亦自足，用子為追隨。又曰：嘉樹下成蹊，東園桃與李，秋風吹飛藿，零落從此始，繁華有憔悴，堂上生荊杞。又曰：天馬出西北，由來從東道，春秋非有託，富貴焉常保，清露被皋蘭，凝霜霑野草。又曰：平生少年時，輕薄好絃歌，西遊咸陽中，趙李相經過，娛樂未終極，白日忽蹉跎，驅馬復來歸，反顧望三河，黃金百鎰盡，資用常苦多，北臨太行道，失路將如何。,CTEXT,藝文類聚 ,329
篤行,譚晰然，字汝明，存心端莊，素行孝友，輸榖以拯民饑，捐資以全人配於道路，而平險阻於江河，而去岩石享壽百年鄉飲三舉。,GJTS-XXD,古今圖書集成·學行典,56
孝弟,劉珌，自童稚母亡即知孝父。值父久病，珌晝夜侍側至廢寢食。父旋沒，珌年甫二旬，家貧甚，鬻產葬父南山下，搭茅棚處于墓側。旦暮號泣，掬土築墳，暑雨祁寒弗避，豺狼怪異弗懼。州主賜匾旌獎珌哀告成疾，心盡而身亦捐。合郡輿情，傷其早歿而服其純孝焉。王錫璋，州學生員。其祖王啟韶病危，璋割股以進，因延壽十年。以孫救祖迥出尋常，旌其門。苗其穎，州學廩生。母王氏病不能起，穎割股代藥，母隨霍然。州守題其匾曰孝念最真。陸國光，廩生，嫡母金氏病，光刲股救痊。季束，父病，束割股進親愈。乙方，父患疽危甚，方親為父吮之，遂愈。人以為孝感。,GJTS-XXD,古今圖書集成·學行典,255
文學,支道林初從東出，住東安寺中。王長史宿構精理，並撰其才藻，往與支語，不大當對。王敘致作數百語，自謂是名理奇藻。支徐徐謂曰：「身與君別多年，君義言了不長進。」王大慚而退。殷中軍讀小品，下二百籤，皆是精微，世之幽滯。嘗欲與支道林辯之，竟不得。今小品猶存。佛經以為袪練神明，則聖人可致。簡文云：「不知便可登峰造極不？然陶練之功，尚不可誣。」,CTEXT,世說新語 ,166
述赦,且夫國無常治，又無常亂，法令行則國治，法令弛則國亂；法無常行，法無常弛，君敬法則法行，君慢法則法弛。昔孝明帝時，制舉茂才，過闕謝恩，賜食事訖，問何異聞，對曰：「巫有劇賊九人，刺史數以竊郡，訖不能得。」帝曰：「汝非部南郡從事邪？」對曰：「是。」帝乃振怒，曰：「賊發部中而不能擒，然材何以為茂？」捶數百，便免官，而切讓州郡，十日之閒，賊即伏誅。由此觀之，擒滅盜賊，在於明法，不在數赦。,CTEXT,潛夫論 ,190
孝弟,弟世英，字明傑。弘惠，字明德。天錫，字明純。世昌，字明叔。慈谿人，一氣偕老，五世同居。至正二十四年，有司上其事於朝，旌其門曰：同居耆德羅氏之門。,GJTS-XXD,古今圖書集成·學行典,72
孝弟,劉煥，劉炯兄弟孝友。父卒，哀毀骨立。既葬，煥廬墓三年。母卒，炯亦廬墓三年。知縣親詣其門，名所居曰孝義莊。,GJTS-XXD,古今圖書集成·學行典,52
諫諍,康熙時，旗軍屯田江淮，所至驛騷，華亭太常少卿高層雲奏請停罷。議政王大臣閱其奏，皆大怒，將請旨治罪，上納其言，立命停止。層雲字菰村，工詩，善畫山水，澹寧居御座側之屏風四幅，其所繪也。康熙中，御史之敢言者，為荊元實、任葵尊二人。葵尊名弘嘉，入臺垣，直聲大振，章數十上。,WIKI,清稗類鈔,132
篤行,嘗道拾遺鈔，同行者欲分之，茂卿曰：非義也。訪其主，乃委吏之婦，易產以贖夫罪者，婦得鈔泣謝曰：妾自分必死，今更生矣。,GJTS-XXD,古今圖書集成·學行典,57
隱逸,趙昱字仲明，與兄冕俱隱青城山，從事道士李玨。隋末煬帝知其賢，徵召不起，督讓益州太守臧賸強起昱至京師，煬帝縻以上爵，不就，獨乞為蜀太守，帝從之，拜嘉州太守。時犍為潭中有老蛟為害日久，截沒舟船，蜀江人患之。昱政五月，有小吏告昱，會使人往青城山置藥，渡江溺死者，沒舟航七百艘，昱大怒，率甲士千人及州屬男一萬人，夾江岸鼓噪，聲振天地。昱乃持刀沒水，頃江水盡赤，石岸半崩，吼聲如雷，昱左手執蛟首，右手持刀，奮波而出。州人頂戴，事為神明。隋末大亂，潛以隱去，不知所終。時嘉陵漲溢水勢洶然，蜀人思昱，頃之見昱青霧中騎白馬，從數獵者見於波面，揚鞭而過，州人爭呼之，遂吞怒。眉山太守薦章太宗文，皇帝賜封神勇大將軍，廟食灌江口，歲時民疾病，禱之無不應。上皇幸蜀，加封赤城王，又封顯應侯。昱斬蛟時年二十六，玨傳仙去，亦封佑應保慈先生。,GJTS-XXD,古今圖書集成·學行典,356
心學,今夫乍見孺子入井此心之感也，必有怵惕惻隱之心，此情之動也，內交要譽惡其聲者，心不宰而情之失其正也，怵惕惻隱乃仁之端，又可以其情之動而遽謂之人欲乎，大抵未感物時心雖為己發，然苗裔發見，卻未嘗不在動處，必舍是而別求，卻恐無下功處也，所疑如此未審尊意如何。又遺書有言，人心私欲道心天理熹疑，私欲二字太重，近思得之，乃識其意，蓋心一也。自其天理備具隨處發見，而言則謂之道，心自其有所營，為謀慮而言，則謂之人心。夫營為謀慮，非皆不善也。,GJTS-XXD,古今圖書集成·學行典,213
篤行,曾恭，號德莊，其祖明遠為洮陽守，寄孥于祁五傳而至恭，風檢操行良有可稱，偶溽暑與眾偕浴於江，頃之雨作，眾浴者皆先奔，恭遲遲始歸，足下忽踐有物，索之則囊金也。恭視之曰：此必同浴所遺，當伺而還之。睨旁虛舟，登焉候之，至夜分，始見一少年號泣來，恭訊之，曰：吾商也，浴於此忘其囊金，命也，吾亦無還鄉望矣。將汨于江，恭急呼曰：爾勿慮，吾在此候子久矣。挈所拾囊還之，不告以姓名，後生二子長瑢，次珙，登景泰丙子賢書，孫鼐繼登成化庚子賢書，壽八十有六。,GJTS-XXD,古今圖書集成·學行典,217
隱逸,生長紛華，心厭之，避而之溧之投金瀨。又不喜避，而之吳之皮市。又不喜，則寄居浮圖老氏之宮。敝衣破屨，率意去來，不修禮容。對人非故知，未嘗出一語，人亦無知之者。,GJTS-XXD,古今圖書集成·學行典,78
詆毀,許懷德為殿帥。嘗有一舉人因懷德乳姥求為門客，懷德許之。舉子曳襴拜於庭下，懷德據座受之。人謂懷德武人，不知事體，密謂之曰：「舉人無沒階之禮，宜少降接也。」懷德應之曰：「我得打乳姥，關節秀才，只消如此待之。」,WIKI,宋稗類鈔,102
孝弟,性至孝，家貧傭書養親，年五十，母目雙瞽，翰每夜默禱於天，母目復明，人以為孝感。二子曰仁、曰義，俱登進士第，皆以文學孝弟聞，稱世德云。性純孝，母卒，廬墓盡哀，自禰祖而下墓高丈餘，皆出自築，手爪血裂。州上其事，未蒙表而卒，士民悼之。,GJTS-XXD,古今圖書集成·學行典,114
忿狷,王令詣謝公，值習鑿齒已在坐，當與併榻。王徙倚不坐，公引之與對榻。去後，語胡兒曰：「子敬實自清立，但人為爾多矜咳，殊足損其自然。」,CTEXT,世說新語 ,64
格言,悔摯公儀龍圖，景祐初，以段中丞知昭州。昭號二廣煙瘴，水土惡弱處。公常為之說，其略曰：「仕亦有瘴。急催暴斂，剝下奉上，此租賦之瘴也。深文以逞，良惡不白，此判獄之瘴也。侵牟民利，以實私儲，此貨財之瘴也。盛陳姬妾，以娛聲色，此帷簿之瘴也。有一於此，民怨神怒。安者必疚，疚者必殞，雖在輦下，亦不可免，何但遠方而已。仕者或不自知，乃歸咎於土瘴。不亦謬乎！」張乖崖嘗言：「事無大小，皆須用智。智如水也，不流則腐。士君子一日不用智，臨大事之際，寧有智來？」,WIKI,宋稗類鈔,221
婚姻,兄弟數人之共娶一妻也，其留宿，以戒指為記號。如戒指飾於大指，則為伯伴宿之日，餘悉避。如飾二指三指，則為仲為叔也，伯季皆避。倘兄弟過五人，則以左手五指續之。,WIKI,清稗類鈔,77
任道,且上奏論經筵三事：其一以上富於春秋輔養為急，宜選賢德，以備講官，因使陪侍宿直陳說道義，所以涵養氣質，熏陶德性；其二請上左右內侍之人皆選老成厚重之人，不使侈靡之物，淺俗之言接於耳目，仍置經筵，祇應內臣十人使伺，上在宮中，動息以語講官，其或小有違失，得以隨事規諫；其三請令講官坐講以養人主，尊儒重道之心，寅畏祗懼之德，而曰若言可行敢不就，職如不可用，願聽其辭。既而命下，以通直郎充崇政殿說書，先生再辭，而後受命。四月例以暑熱罷講先生奏言，輔導少主不宜疏略如此。乞今講官，以六三日上殿問起居，因得從容納誨以輔上德。五月差同孫覺顧臨及國子監長貳看詳國子監，條制先生所定大概，以為學校禮義相先之地，而月使之爭，殊非教養之道，請改試為課。有所未至，則學官召而教之，更不考定高下。制尊賢堂以延天下道德之士，鐫解額以去利誘，省繁文以專委任，勵行檢以厚風教。及置待賓吏師，齋立觀光法，如是者亦數十條。六月上疏太皇、太后，言：今日至大至急，為宗社生靈長久之計，惟是輔養上德，而輔養之道，非徒涉書史覽古今而已，要使跬步不離，正人乃可以涵養熏陶，成就聖德。,GJTS-XXD,古今圖書集成·學行典,466
孝弟,王小十，居沿山之紫溪鄉。紹興十三年，母疾，刲肝以愈之。知州葉三省奏乞，旌表門閭，改易鄉號，仍宣付史館詔悉從之，以紫溪鄉改旌孝。,GJTS-XXD,古今圖書集成·學行典,63
隱逸,博學善詩文，明興洪永間，累詔有司徵遺佚或推亮，亮曰：昔唐堯在上，下有箕潁，吾投跡明，時游戲泉石於願足矣，安敢望仕？作《讀陳摶傳詩》見志。結草屋滄洲中，與名士王恭、高輩為詩友，日相過從，或往還三山為九老社，以此自終。,GJTS-XXD,古今圖書集成·學行典,107
廉儉,平湖李因仲，名天植，隱居蜃園，一介不取。魏叔子屬曹秋岳侍郎溶、周青士布衣篔糾同志為之繼粟，徐昭法曰：「李先生不食人食，聽其餓死可也。」未幾卒。乍浦有鄭嬰垣者，與李稱石交，先二年，凍死雪中，李臨歿，曰：「吾無愧老友矣。」,WIKI,清稗類鈔,109
風操,言及先人，理當感慕，古者之所易，今人之所難。江南人事不獲已，須言閥閱，必以文翰，罕有面論者。北人無何便爾話說，及相訪問。如此之事，不可加於人也。人加諸己，則當避之。名位未高，如為勳貴所逼，隱忍方便，速報取了；勿使煩重，感辱祖父。若沒，言須及者，則斂容肅坐，稱大門中，世父、叔父則稱從兄弟門中，兄弟則稱亡者子某門中，各以其尊卑輕重為容色之節，皆變於常。若與君言，雖變於色，猶云亡祖亡伯亡叔也。吾見名士，亦有呼其亡兄弟為兄子弟子門中者，亦未為安貼也。北土風俗，都不行此。太山羊侃，梁初入南；吾近至鄴，其兄子肅訪侃委曲，吾答之云：「卿從門中在梁，如此如此。」肅曰：「是我親第七亡叔，非從也。」祖孝徵在坐，先知江南風俗，乃謂之云：「賢從弟門中，何故不解？」,CTEXT,顏氏家訓 ,324
性,朱子曰：天命之性，只以仁義禮智四字言之最為端的率。性之道便是率此之性，無非是道亦離此四字不得如程子所謂仁性也孝弟是用也。性中只有仁義禮智而已，曷嘗有孝弟來此語亦可見矣蓋父子之親兄弟之愛固性之所有。然在性中只謂之仁而不謂之父子兄弟之道，君臣之分，朋友之交，亦性之所有，然在性中只謂之義，而不謂之君臣朋友之道，推此言之曰禮，曰智，無不然者。又曰伊川云天地儲精得五行之秀者，為人其本也。真而靜其未發也。五性具焉曰仁義禮智信形既生矣。外物觸其形而動於中矣，其中動而七情出焉。曰：喜、怒、哀、懼、愛、惡、欲、情。既熾而益蕩其性鑿矣。詳味此數語與樂記之。說，指意不殊，所謂靜者亦未感時言耳。當此時，心之所存，渾是天理未有人欲之偽。故曰：天之性及其感物而動則是非真妄自此分矣，然非性則亦無自而發。故曰，性之欲動字與中庸，發字無異而其是非真妄特決於有節與無節中節與不中節之閒耳。來教所謂正要此處識得真妄是也。至謂靜字,GJTS-XXD,古今圖書集成·學行典,400
明智,自此至浙，亙數千里，途中盜賊遊勇，滿地荊棘，多攜資斧，無益有累，僕已繕書數函，投某某處，可得資為助。他日軺車四出，或至山中一觀園石之存否可乎？敢以此言為息壤。」飲酣而別。後駿聲果以庚申第一人及第。越數年，視學某省，事竣，迂道訪之，則荒煙蔓草矣。問之鄉人，皆云不知所往，而湖石則巋然獨存。,WIKI,清稗類鈔,143
正諫,今王自行，悉國中武力以伐齊，而子胥諫不用，因輟佯病不行，王不可不備，此起禍不難，且臣使人微伺之，其使齊也，乃屬其子於鮑氏。夫人臣內不得意，外交諸侯，自以先王謀臣，今不用，常怏怏，願王早圖之。」吳王曰：「微子之言，吾亦疑之。」乃使使賜子胥屬鏤之劍，曰：「子以此死。」子胥曰：「嗟乎！讒臣宰嚭為亂，王顧反誅我，我令若父霸，又若立時，諸子弟爭立，我以死爭之於先王，幾不得立，若既立，欲分吳國與我，我顧不敢當，然若之何聽讒臣殺長者！」乃告舍人曰：「必樹吾墓上以梓，令可以為器，而抉吾眼著之吳東門，以觀越寇之滅吳也。」乃自刺殺，吳王聞之大怒，乃取子胥屍，盛以鴟夷革，浮之江中，吳人憐之，乃為立祠於江上，因名曰胥山。,CTEXT,說苑 ,302
任道,召至京，不就試，乞終養疏曰：臣母以貧賤早寡，俯仰無聊，殷憂成疾，老而彌劇，使臣遠客異鄉，臣母之憂，臣日甚愈病愈憂，愈憂愈病，憂病相仍，理難長久。臣又以病軀憂老母，年未暮而氣則衰，心有為而力不逮，乞歸養。特授翰林檢討疏謝曰：臣至愚陋，亦知御負恩德圖報，稱於親終疾愈之日，不負朝廷待士之盛意，不敢違臣子效用之初心。自後屢薦不起，或勸之著述，不答，林俊曰：康齋之有白沙，猶李挺之之有邵康節，始求之博久之。曰：雜矣，又求之靜，久之。曰：偏矣，雜佛老而超佛老，張朱二夫子先迷而後獲也。遂以宋大儒為依歸，其立志甚專，嚮道甚勇，涵養甚熟，德器粹完脫落，清灑獨超，造物牢籠之外而寓言寄興於風煙水月之閒，蓋有舞雩陋巷之風焉。,GJTS-XXD,古今圖書集成·學行典,303
篤行,因此觀之：卑賤貧窮非士之恥也，夫士之所恥者天下舉忠而士不與焉；舉信而士不與焉；舉廉而士不與焉；三者在乎身，名傳于後世。與日月並而不息，雖無道之世不能污焉。然則非好死而惡生也；非惡富貴而樂貧賤也。由其道遵其理，尊貴及己，士不辭也。孔子曰：富而可求，雖執鞭之士，吾亦為之。富而不可求，從吾所好大聖之操也。詩云我心匪石不可轉也，我心匪席不可卷也，言不失己也。能不失己然後可與濟難矣，此士君子之所以越眾也。晉陶潛易代隨時，迷變則愚。介介若人，特為貞夫。德不百年，汙我詩書。逝然不顧，被褐幽居。,GJTS-XXD,古今圖書集成·學行典,242
忠藎,宮中頗疑余為偉男子，顧帝甚寵余。一夕，屏他侍謂余曰：「汝亦思室家乎？」余長跪對曰：「不敢。」帝曰：「朕不汝罪，汝第言之，朕當遣汝出宮，還汝室家也。」余涕泣以對曰：「蒙陛下恩寵，不敢不直言。小臣自幼閹割，不意近日陽莖旁挺。但此身已不完，出宮，恐亦無以自立家室，惟陛下哀憐之。」帝曰：「既若是，恐居此間不便。朕不汝罪，第恐他人不能汝容耳。」乃賜余內帑五百金，命出宮，還覓婚配。余叩頭謝，謂蒙皇上再造之恩，沒世不忘，當力圖報稱。不意余出宮後，覓父母不得，詢之鄰里，則已亡去數載矣。求戚族，亦不可得。自念此身已殘廢，決計終身不娶，今鬑鬑者已滿顋矣。戊申冬，德宗上賓，髯監遂縊於蘆溝橋畔。衣帶中有絕命詩云：「無端毀體憶髫年，供奉黃門荷寵憐。今日龍髯攀未得，小臣應許負登天。」,WIKI,清稗類鈔,332
達鬱,趙簡子曰：「厥也愛我，鐸也不愛我。厥之諫我也，必於無人之所；鐸之諫我也，喜質我於人中，必使我醜。」尹鐸對曰：「厥也愛君之醜也，而不愛君之過也；鐸也愛君之過也，而不愛君之醜也。臣嘗聞相人於師，敦顏而土色者忍醜。不質君於人中，恐君之不變也。」此簡子之賢也。人主賢則人臣之言刻。簡子不賢，鐸也卒不居趙地，有況乎在簡子之側哉？,CTEXT,呂氏春秋 ,159
中和,人有書世情二字并蘇秦，只是舊蘇秦昔日何疏，今日親之句於座右，責其不情於我而不知未有可情之勢，此所以疏之者何望焉。秦穆公善悔過責己不責人。荀子曰：君子責己重以周。此之謂也。意見聖賢學問，雖立言多端，只一恕字終身受享不盡。假如己在患難時，常望人振救，有排擠者恨之必深，則當無事時可為人盡力，視人患難卻不救或為下石之語，此豈是恕己。當憂病人來憐恤存問，必感之有禮數，疏闊者必不悅，若人有憂病，己卻懶慢不知照管，此豈是恕己。當卑位去見尊官，貴人使勢輕忽久候不出，心上必然忿恨，若居尊貴不肯體恤人依前慢他，此豈是恕己。有纖過東掩西藏惟恐人知，他人有過卻對眾公言，此豈是恕。人規正己失，中心不能堪或面發赤強顏勉受，若直攻人過，不知避忌，此豈是恕至於己。所守廉潔卻不責人以刻甚己，所行忠厚卻不望人以過泰,GJTS-XXD,古今圖書集成·學行典,344
利異,君臣之利異，故人臣莫忠，故臣利立而主利滅。是以姦臣者，召敵兵以內除，舉外事以眩主，苟成其私利，不顧國患。其說在衛人之夫妻禱祝也。故戴歇議子弟，而三桓攻昭公；公叔內齊軍，而翟黃召韓兵；太宰嚭說大夫種，大成牛教申不害；司馬喜告趙王，呂倉規秦、楚；宋石遺衛君書，白圭教暴譴。,CTEXT,韓非子 ,134
孝弟,戴北辰，節婦許氏子，事母以孝，聞母病，割股救之，母卒，哀毀骨立廬於墓側三年，足不至家，妻周氏以節烈聞蓋一門節孝也。冷應詔，父病禱于天，割股救之，邑侯尹嚴維匾旌其門。,GJTS-XXD,古今圖書集成·學行典,82
篤行,張大道，字行之，任照磨歸里，遇賊首張君，用據城道團義勇三千餘人攻賊，扎營紫山。賊夜襲，父子五人奮勇，戰死。鄉人有不平者，輒往質之。歲荒施粟，常活數千人。年八十一卒。篤行積善，性好施予，後先給棺木以厝貧者百十具，道府旌其門，兩介鄉飲。歸里建橋築陂，鄉人義之。每遇荒歉，首出粟米糜粥以食饑人，人賴全活。,GJTS-XXD,古今圖書集成·學行典,149
文學,林道人詣謝公，東陽時始總角，新病起，體未堪勞。與林公講論，遂至相苦。母王夫人在壁後聽之，再遣信令還，而太傅留之。王夫人因自出云：「新婦少遭家難，一生所寄，唯在此兒。」因流涕抱兒以歸。謝公語同坐曰：「家嫂辭情慷慨，致可傳述，恨不使朝士見。」,CTEXT,世說新語 ,119
篤行,族人有爭論者求一言分解而去。修建古塘橋，貲費甚鉅，鄉推收掌會計，悉當眾服其公。一日，過石橋，拾金鐶一雙，一婦泣至出，以與之。又於邑南拾白金五兩，坐待失金者，詰實以還之，聞者感嘆。,GJTS-XXD,古今圖書集成·學行典,89
孝弟,庠廩生，幼失怙事，母柏氏盡孝定省，三十年弗替遇，母病，親侍湯藥，衣不解帶，母終，哀毀幾絕及葬，躬操鍤簣成墳，結廬其朝夕，拜而哭焉。蔡玉，光化生員，性至孝，母死廬墓三年，奏聞旌表。廩生克敦，孝友兄弟年六十餘，尚未分居，每歲寒食赴墳，墓泣涕廢食。百日失父，祖母王母尹辛苦鞠成，以歲貢任訓導，日夕思母，跪誦孝經以不忍遠離，膝下謝官歸養。性孝友，母病篤，禱天割股調藥以進，尋愈。鄉里稱譽旌獎其閭。,GJTS-XXD,古今圖書集成·學行典,194
隱逸,著《周易兩繫》《莊子內篇訓》，注《易經》、《禮記》、《春秋》、《尚書》、《論語》、《孝經》、《喪服》、《老子要略》數十卷。以楊王孫、皇甫謐深達生死，而終禮矯偽，乃自作終制。年八十六，卒。同郡沈儼之，字士恭，徐州刺史曇慶子，亦不仕。徵太子洗馬，永明元年，徵中書郎。三年，又詔徵前南郡國常侍沈顗為著作郎，建武二年。徵太子舍人，永元二年，徵通直郎。顗字處默，宋領軍寅之兄孫也。吳苞按《齊書‧高逸傳》：吳苞，字天蓋，濮陽鄄城人也。儒學，善《三禮》及《老》、《莊》。宋泰始中，過江聚徒教學。冠黃葛巾，竹麈尾，蔬食二十餘年。隆昌元年，詔曰：處士濮陽吳苞，栖志窮谷，秉操貞固，沈精味古，白首彌厲。徵太學博士。始安王遙光、右衛江祏於蔣山南為立館，自劉瓛卒後，學者咸歸之。魯國孔嗣之，字敬伯。宋世與太祖俱為中書舍人，並非所好，自廬陵郡去官，隱居鍾山，朝廷以為太中大夫。建武三年卒。徐伯珍按《南齊書‧高逸傳》：徐伯珍,GJTS-XXD,古今圖書集成·學行典,398
孝弟,陸景融長七尺，美姿質，寬中而厚外。博學，工筆札。以蔭補千牛，轉新鄭令，政有風績，累遷工部尚書、東京留守。卒，贈廣陵郡都督。景融於象先，後母弟也。象先被笞，景融諫，不入，則自楚，母為損威，人多其友。四世孫希聲。,GJTS-XXD,古今圖書集成·學行典,104
學問,子曰：龍德而正中者也。庸言之信，庸行之謹，閑邪存其誠，善世而不伐，德博而化。程子曰：閑邪則誠自存。如人有室垣牆，不修不能防寇。寇從東來，逐之則復有自西入。逐得一人，一人復至。不如修其垣牆則寇自不至。故欲閑邪也。西溪李氏曰：天理，人欲不兩存。苟閑得一分，人欲便存得一分天理。又曰：聖人之學，正心誠意便是治國平天下底事。信謹之始便要善世不伐，德博而化。蓋君德權輿於此矣。九三曰：君子終日乾乾，夕惕若厲，無咎，何謂也。子曰：君子進德修業，忠信，所以進德也。修辭立其誠，所以居業也。知至至之，可與幾也。知終終之，可與存義也。是故居上位而不驕，在下位而不憂。故乾乾因其時而惕，雖危無咎矣。忠信主於心者，無一念之不誠也。修辭見於事者；無一言之不實也。雖有忠信之心,GJTS-XXD,古今圖書集成·學行典,325
聖人,曰：惟有道曾孫周王發，將有大正于商，今商王受無道，暴殄天物，害虐烝民，為天下逋逃主，萃淵藪，予小子，既獲仁人，敢祗承上帝，以遏亂略，華夏蠻貊，罔不率俾，恭天成命，肆予東征，綏厥士女，惟其士女，篚厥元黃，昭我周王，天休震動，用附我大邑周，惟爾有神，尚克相予，以濟兆民，無作神羞，既戊午，師逾孟津，癸亥，陳于商郊，俟天休命，甲子昧爽，受率其旅若林，會于牧野，罔有敵于我師，前徒倒戈，攻于後以北，血流漂杵，一戎衣，天下大定，乃反商政，政由舊，釋箕子囚，封比干墓，式商容閭，散鹿臺之財，發鉅橋之粟，大賚于四海，而萬姓悅服，列爵惟五，分土惟三，建官惟賢，位事惟能，重民五教，惟食喪祭，惇信明義，崇德報功，垂拱而天下治。按《史記‧周本紀》：武王即位，太公望為師，周公旦為輔，召公、畢公之徒左右王,GJTS-XXD,古今圖書集成·學行典,341
婚姻,張文襄公之洞視學蜀中時，石夫人已逝，求偶未得。及按臨龍安，王文敏公懿榮之父方為龍安守，例充提調，辦供張。文襄視帳上畫折枝花卉甚妍，問文巡捕此出誰手。答云：「太守之女所畫。」即文敏妹也。文襄丐吳仲宣制府振棫貽書於王，求為繼室。王以文襄興居無節，不即應。文襄乃丐在都戚友與王有連者再三言之，婚始就。及娶，賢而慧，文襄甚敬之。然亦早逝。,WIKI,清稗類鈔,165
求師,凡學之道，嚴師為難，師嚴然後道尊，道尊，然後民知敬學，是故君之所不臣于其臣者二，當其為尸，則弗臣也。當其為師，則弗臣也。大學之禮，雖詔于天子，無北面，所以尊師也。慶源輔氏曰：凡學之道則非獨君也，嚴師為難。蓋言盡嚴師之道為難，爾能盡嚴師之道則師始。嚴師所以傳道，師嚴則道自尊，道未嘗不尊，因其尊而尊之，則係乎人之嚴師也。善學者，師逸而功倍，又從而庸之，不善學者，師勤而功半，又從而怨之，善問者如攻堅木，先其易者，後其節目，及其久也。相說以解，不善問者反此，善待問者如撞鐘，叩之以小者則小鳴，叩之以大者則大鳴，待其從容，然後盡其聲，不善答問者反此，此皆進學之道也。庸功也，感師之有功於己也。記問之學，不足以為人師，必也其聽語乎，力不能問，然後語之，語之而不知，雖舍之可也。記問謂，記誦古書以待學者之問也，以此為學無得於心，而所知有限。,GJTS-XXD,古今圖書集成·學行典,365
名實,名之與實，猶形之與影也。德藝周厚，則名必善焉；容色姝麗，則影必美焉。今不脩身而求令名於世者，猶貌甚惡而責妍影於鏡也。上士忘名，中士立名，下士竊名。忘名者，體道合德，享鬼神之福祐，非所以求名也；立名者，脩身慎行，懼榮觀之不顯，非所以讓名也；竊名者，厚貌深姦，干浮華之虛構，非所以得名也。,CTEXT,顏氏家訓 ,142
孝弟,孝友天性，親沒，廬墓三年，嘗教鄉校。少暇，輒至墓所拜哭。洪武閒，舉孝廉，上問曰：何為孝。對曰：臣父母俱沒，結廬守墳。又問：汝獨守耶。與妻子共乎。對曰：臣家至墳五里許，臣獨守耳。妻子在家。又問：汝守墳何為。對曰：臣看守松柏外，朝夕香燈，春秋祭祀不絕。又問：何為廉。對曰：讀書修身，雖貧取與不敢苟。又問：讀何書。曰：讀經書，但未明耳。稱旨授海鹽知縣，卒於官。,GJTS-XXD,古今圖書集成·學行典,177
禁塞,此七君者，大為無道不義：所殘殺無罪之民者，不可為萬數；壯佼老幼胎𦢌之死者，大實平原；廣堙深谿大谷，赴巨水，積灰，填溝洫險阻，犯流矢，蹈白刃，加之以凍餓饑寒之患。以至於今之世，為之愈甚，故暴骸骨無量數，為京丘若山陵。世有興主仁士，深意念此，亦可以痛心矣，亦可以悲哀矣。察此其所自生，生於有道者之廢，而無道者之恣行。夫無道者之恣行，幸矣。故世之患，不在救守，而在於不肖者之幸也。救守之說出，則不肖者益幸也，賢者益疑矣。故大亂天下者，在於不論其義而疾取救守。,CTEXT,呂氏春秋 ,226
篤行,而今乃欲殺之。明府愛之，則引而方之於子，憎之，則推之欲危其身。原愚，不知明府以何愛之。以何惡之。融曰：某生於微門，吾成就其兄弟，拔擢而用之；某孤負恩施。夫善則進之，惡則誅之，固君道也。往者應仲遠為太山太守，舉一孝廉，旬月之閒而殺之。夫君人者，厚薄何常之有。原對曰：仲遠舉孝廉，殺之，其義焉在。夫孝廉，國之俊選也。舉之若是，殺之非也；若殺之是，則舉之非也。《詩》云：彼其之子，不遂其媾。蓋譏之也。《語》云愛之欲其生，惡之欲其死。既欲其生，又欲其死,GJTS-XXD,古今圖書集成·學行典,222
婚姻,吳江金文簡公士松少貧，恆隨其封翁外出讀書。翁嘗館同邑某氏，某年至除夕始假歸。主人訝其遲，翁曰：「明年正月下旬為子聘婦，恐稽時日，故於今歲預補其不足耳。」又曰：「寒士舉事不易，納幣費實無所出，欲預支明年兩月束脩，可乎？」主人如言付之。歸而屆期備禮延賓。冰人趙某，舊交也，飲酒歡甚。齋幣至女家，女家徐姓，號素封，見趙色變，憤然曰：「幾為君誤。今而知金氏赤貧，吾女奈何適窶人子乎？」趙謂：「君已許之，豈能食言？」徐堅不允，詞氣俱厲。趙無如何，還白翁。時賓朋滿座，見事中變，咸默然。翁慙甚，語趙曰：「君作蹇脩，而事至此，奈貽笑何？」趙俯思久之，乃曰：「我與君舊交，家有息女，年與郎君相若，即以締姻，何如？」翁喜諾，立浼座客執柯，以幣納於趙，應期成禮焉。及文簡官大司馬時，徐女已不知何往矣。,WIKI,清稗類鈔,340
隱逸,林敏功，號松坡，以《春秋》舉進士，下第，杜門不出者二十年，博通五經，尤長於《詩》。元符末詔徵不起，賜號高隱處士，弟敏修亦不仕，終老以文字相友善。,GJTS-XXD,古今圖書集成·學行典,72
義,夫禮生死存亡之體，將左右周旋，進退俯仰，於是乎取之，朝祀喪戎，於是乎觀之，今正月相朝，而皆不度，心已亡矣。嘉事不體，何以能久，高仰驕也，卑俯替也，驕近亂，替近疾，君為主，其先亡乎。《國語》：公父文伯之母，季康子之從祖叔母也。康子往焉，門與之言，皆不踰。祭悼子，康子與焉，酢不受，徹俎不宴，宗不具不繹，繹不盡飫則退。仲尼聞之，以為別於男女之禮矣。《左傳》：晉車七百乘，韅靷鞅靽，晉侯登有莘之墟以睹師。曰：少長有禮，其可用也。遂伐其木，以益其兵。《呂氏春秋‧下賢篇》：魏文侯見段干木，立倦而不敢息，反見翟黃，踞於堂而與之言。翟黃不說。文侯曰：段干木官之則不肯，祿之則不受。今女欲官則相位，欲祿則上卿，既受吾實，又責吾禮，無乃難乎。《漢書‧魏豹傳》：漢王敗，還至滎陽，豹請視親病，至國，則絕河津畔漢。漢王謂酈生曰：緩頰往說之。酈生往，豹謝曰：人生一世閒，如白駒過隙。今漢王嫚侮人，罵詈諸侯群臣如奴耳，非有上下禮節，吾不忍復見也。漢王遣韓信擊豹，遂虜之,GJTS-XXD,古今圖書集成·學行典,422
婚姻,岑襄勤公毓英與劉武慎公長佑先後同官，敬禮武慎甚至。嘗欲聯姻，武慎以子亡女嫁辭。襄勤曰：「非也，聞公多孫，吾欲以小女字之耳。」武慎曰：「吾與公為平交，若折行輩，與吾孫為翁婿，何敢當？」襄勤固請不已，乃允之。襄勤嘗稱武慎官至一品而終身不二色，可謂偉丈夫。武慎之罷官也，囊無餘貲，贈以千金，而乞其所乘輿庋之，以志景仰焉。,WIKI,清稗類鈔,157
廉恥,唐柳宗元管子以禮義廉恥為四維，吾疑非管子之言也。彼所謂廉者，曰：不蔽惡也。世人之命。廉者，曰：不苟得也。彼所謂恥者，曰：不從枉也。世人之命。恥者，曰：羞為非也。然則是二者，果義歟非歟。吾見其有二維，未見其所以為四也。夫不蔽惡者，豈不以蔽惡為不義而去之乎。夫不苟得者，豈不以苟得為不義而不為乎。雖不從枉與羞為非皆然，然則廉與恥義之小，節也。不得與義抗而為維，聖人之所以立天下，曰：仁。仁主恩，義主斷。恩者，親之。斷者，宜之，而理道畢矣。蹈之，斯為道。得之，斯為德。履之，斯為禮。誠之，斯為信。皆由其所之而異名。今管氏所以為維者，殆非聖人之所立乎。又曰：一維絕則傾，二維絕則危，三維絕則覆，四維絕則滅。若義之絕則廉與恥其果存乎。廉與恥存則義果絕乎。人既蔽惡矣，苟得從枉矣。為非而無羞矣，則義果存乎。使管子庸人也，則為此言。管子而少知理道則四維者，非管子之言也。,GJTS-XXD,古今圖書集成·學行典,378
公私,房元齡問正主庇民，之道子曰先遺，其身曰請究其說子曰夫能遺其身然後能無私，無私然後，能至公至公然後以天下為心矣道，可行矣。,GJTS-XXD,古今圖書集成·學行典,60
忠貴,且夫竊位之人，天奪其鑒，神惑其心。是故貧賤之時，雖有鑒明之資、仁義之志，一旦富貴，則背親損舊，喪其本心。皆踈骨肉而親便辟，薄知友而厚狗馬。財貨滿於僕妾，祿賜盡於猾奴。寧見朽貫千萬，而不忍賜人一錢；寧積粟腐倉，而不忍貸人一斗。人多驕肆，負債不償，骨肉怨望於家，細民謗讟於道。前人以敗，後爭襲之，誠可傷也。,CTEXT,潛夫論 ,151
篤行,事母孫盡孝，傷其配，故以家衰殫瘁致死，矢不重娶，所親以瑢尚少，勸之，置妾不得已，畜一女奴。已而嫁之，猶處子也。一時義聲聞里黨。閒有司，遂以應詔節婦孝子有之矣。義夫，旌者自瑢始。,GJTS-XXD,古今圖書集成·學行典,88
孝友,舒鐵雲孝廉位，大興人，僑寓湖州之烏鎮。嘗從王朝梧觀察之黔，值南籠仲苗不靖，威勤侯勒保統兵征之。觀察身在行間，為治文書，勒見而器之，恆與計軍事。仲苗平，勒移督四川，為經略，率三省兵攻白蓮教匪，時乾隆癸丑也。勒與舒約曰：「子之才，傅修期、駱賓王流也。從我游，軍蕆，治中別駕，所以煩士元者在吾，無憂。」舒以母老道遠思歸辭，曰：「昔溫太真，東晉之國士也，絕裾違親，為論史者所惜，吾豈以五品官而置七旬垂白之母於八千里外乎？」謝勒南歸。貧無以養，恆負米湖湘間以養母，歲一歸省。既又客雲間、秣陵、會稽，地較近，輒數月一歸以省母。,WIKI,清稗類鈔,257
浮侈,古者墓而不崇。仲尼喪母，冡高四尺，遇雨而墮，弟子請治之。夫子泣曰：「禮不脩墓。」「鯉死，有棺而無槨。」文帝葬於芒碭，明帝葬於洛南，皆不藏珠寶，不造廟，不起山陵。陵墓雖卑而聖高。今京師貴戚，郡縣豪家，生不極養，死乃崇喪。或至刻金鏤玉，檽梓楩柟，良田造塋，黃壤致藏，多埋珍寶偶人車馬，造起大冡，廣種松柏，廬舍祠堂，崇侈上僣。寵臣貴戚，州郡世家，每有喪葬，都官屬縣，各當遣吏齎奉，車馬帷帳，貸假待客之具，競為華觀。此無益於奉終，無增於孝行，但作煩攪擾，傷害吏民。,CTEXT,潛夫論 ,228
篤行,潛心詩書，不樂仕進，重義輕財，尊德樂善，天性純朴，以知禮見稱。鄉里敬信有訟爭及家財不明得其一言而服，郡守或遇民閒骨肉難處之事，必檄行處之，各遂省悟。庶幾，以德服人者，夫婦偕老，相敬如賓，途行雖遇童稚，揖讓必與成禮。誠隱行君子，無懷葛天之民也。,GJTS-XXD,古今圖書集成·學行典,121
樂府,思歸引，歸河陽，假余翼，鴻鶴高飛翔，經芸阜，濟河梁，望我舊館心悅康，清渠繳，魚彷徨，鴈驚泝波群相將，終日周覽樂無方，登雲閣，列姬姜，拊絲竹，叩宮商，宴華池，酌玉觴。,CTEXT,藝文類聚 ,82
外物,任公子為大鉤巨緇，五十犗以為餌，蹲乎會稽，投竿東海，旦旦而釣，期年不得魚。已而大魚食之，牽巨鉤錎沒而下，騖揚而奮鬐，白波若山，海水震蕩，聲侔鬼神，憚赫千里。任公子得若魚，離而腊之，自制河以東，蒼梧以北，莫不厭若魚者。,CTEXT,莊子 ,108
篤行,孝行出於天稟。三歲父死，旦旦求之甚哀，母使讀《孝經》，輒淚落不能止。事母至孝，朝夕冠帶定省。從胡翼之學。所居一室，寒一衲裘，啜菽飲水，翼之饋以食，弗受。應舉入都，不忍捨其親，徒載而西。登進士第，舉首許安國率同年生入拜，且致百金為壽，謝卻之。以父名石終身不用石器，行遇石則避而不踐，或問之，積曰：吾遇之則怵然傷吾心，思吾親，故不忍加足其上爾。母亡，水漿不入口者七日，悲慟嘔血。廬墓三年，臥苫枕塊，衰絰不去體，雪夜伏墓側，哭不絕音。翰林學士呂湊過其廬適聞之，為泣下曰：使鬼神有知，亦垂涕也。甘露歲降兆域，杏兩枝合為榦。既終喪，不徹筵几，起居饋獻如平生。中年有瞶疾，屏處窮里，而四方事無不知。客從南越來，積與論嶺表山川險易、鎮戍疏密,GJTS-XXD,古今圖書集成·學行典,313
樂府,沙棠作船桂為楫，夜渡江南採蓮葉，復值西施新浣紗，共汎江干瞻月華。又曰：月華似璧星如珮，流影澄明玉堂內，邯鄲九投朝始成，金卮銀碗共君傾。又曰：交龍成錦鬥鳳紋，芙蓉為帶石榴裙，日下城南兩相望，月沒參橫掩羅帳。又曰：七彩隨珠九華玉，蛺蝶為歌明星曲，蘭房椒閤夜方開，那知步步香風逐。,CTEXT,藝文類聚 ,137
篤行,五世同居，長幼和睦，庭無間言。歲饑輒出粟以賑鄉里，賴以存活者百餘戶，捨棺殯殮八十餘人，卒年八十三。延祐間詔旌其門。,GJTS-XXD,古今圖書集成·學行典,57
淫辭,空雄之遇，秦、趙相與約約曰：「自今以來，秦之所欲為，趙助之；趙之所欲為，秦助之。」居無幾何，秦興兵攻魏，趙欲救之。秦王不說，使人讓趙王曰：「約曰『秦之所欲為，趙助之；趙之所欲為，秦助之』。今秦欲攻魏，而趙因欲救之，此非約也。」趙王以告平原君。平原君以告公孫龍。公孫龍曰：「亦可以發使而讓秦王曰：『趙欲救之，今秦王獨不助趙，此非約也。』」,CTEXT,呂氏春秋 ,168
孝弟,而移其勇悍之習鼓舞乎。詩書之化，而易其射獵之娛，教可底于成也。適外虞蜂起，兵連禍結，番居要衝首已。先生在燕，遠不及患，撤其簪組伍於燕民。適其友吳公來，為邦牧若徐孺之見，重於陳蕃仲宣之獲，依於劉表，此天之佑。於有德者然也。吁，人之所奇者。其有奇，於是乎，始先生之。以故廬墳墓在，番俾伯豐守之。而伯豐抱庭趨之思無時。忽，置及番受兵，芟夷農功虔，劉民庶鄉里親族，得不血於鋒鏑膏於草莽者無幾。而伯豐不與兵遇。,GJTS-XXD,古今圖書集成·學行典,200
鑒誡,駰聞交淺而言深者，愚也。在賤而望貴者，惑也。未信而納忠者，謗也。皆所不宜，而或蹈之者，思效其區區憤盈而不能已也。竊見足下，體淳淑之姿，躬高明之量，意美志厲，有尚賢之風，駰幸得充下館，序後陳，是以竭其拳拳，敢進一言。傳曰：生而富者驕，生而貴者傲，生富貴而能不驕傲者，未之有也。,CTEXT,藝文類聚 ,137
孝弟,雷士吉年十三入泮，鄉試九次，父歿斷葷酒廬，墓三年，母徐氏久病，侍湯藥，衣不解帶者六閱月，及歿泣血守墓，如前甘鮮之物，為母病時，未食者終身不忍食待，諸弟極友愛，士林重之。,GJTS-XXD,古今圖書集成·學行典,84
隱逸,本晉人，徙蜀居郫，誠明而性通，幼與凡兒異，篤嗜聖經，不讀百家，言好《漢書》，既冠適四方，與時之豪俊遊，日相薰炙業，遂大成文宗退之詩工，子美才豪氣逸，武功、蘇舜卿以詩豪當時一見，推服仁宗朝，西敵入邊，上書陳攻取十策，寶元初除校書郎，願以授友而還隱青城山之白雲溪，凡六辭召命，文潞公有詩云欲作外臣誰是友，白雲猿鶴在巖扉，任易宗詩懶隨六品上丹闕，高臥一峰藏白雲，所著詩文若干卷，妻蒲氏亦探儒學，文章精麗，有聲於時，愈在青城山常自為詩，遍題壁上，臨風對月，翛然有高視一世之意，嘉山水不辭千里而往，比卒蒲氏為文以悼之，辭最工，蜀士夫多傳之，右丞何聖從銘，其墓曰昔莊子之才子、雲珍之謂，其久幽而不改其操，今少愚亦隱於蜀，不苟利欲，不求聞達，在莊之後千有餘歲，其風凜然可以與之相追矣。,GJTS-XXD,古今圖書集成·學行典,335
古樂,禹立，勤勞天下，日夜不懈，通大川，決壅塞，鑿龍門，降通漻水以導河，疏三江五湖，注之東海，以利黔首。於是命皋陶作為夏籥九成，以昭其功。,CTEXT,呂氏春秋 ,66
弱民,法枉治亂，任善言多；治眾國亂，言多兵弱。法明治省，任力言息；治省國治，言息兵強。故治大國，小；治小國，大。政作民之所惡，民弱；政作民之所樂，民強。民弱國強，民強國弱。政作民之所樂，民強；民強而強之，兵重弱。政作民之所惡，民弱；民弱而弱之，兵重強。故以強重弱，削；弱重強，王。以強攻強，弱，強存；以弱攻弱，強，強去。強存則削，強去則王。故以強攻弱，削；以弱攻強，王也。今離婁見秋毫之末，不能以明目易人；烏獲舉千鈞之重，不能以多力易人；聖人之存體性也，不能以相易也。今當世之用事者，皆欲為上聖，舉法之謂也。背法而治，此任重道遠而無馬牛，濟大川而無舡楫也。,CTEXT,商君書 ,275
篤行,有巡檢王道緣事欠贖米三十五石，經歲監追不給，瀾如數代納，其人始得還鄉。嘗置義塚一區掩埋遺骼，其輕財好施類如此。,GJTS-XXD,古今圖書集成·學行典,55
孝弟,環弟性至孝。生母劉遘疾時，稷年十一，侍養衣不解帶，病劇則終夜不寢，及終毀瘠，杖而後起。常設神主出告，反面如生，州里謂之淳孝，兄瑋善彈箏，稷以母劉先習此伎聞，瑋為清調，便悲感頓絕，遂終身不聽之父，永及嫡母丘相繼卒，廬墓側六年仕齊歷衛尉，卿入梁位，至左僕射出，為青冀二州刺史，進號鎮北將軍，武帝常幸稷宅，以盛暑留幸，僕射省舊臨幸供具皆酬大官饌，直帝以稷清貧，手詔不受宋，時武帝造永，至稷三世，並降萬乘，論者榮之。,GJTS-XXD,古今圖書集成·學行典,204
隱逸,楚昭王時通見楚政無常，乃佯狂不仕，故時人謂之楚狂。孔子適楚，楚狂接輿遊其門曰：鳳兮鳳兮，何如德之衰也。來世不可待，往世不可追也。天下有道，聖人成焉；天下無道，聖人生焉。方今之時，僅免刑焉。福輕乎羽，莫之知載；禍重乎地，莫之知避。已乎已乎，臨人以德。殆乎殆乎，畫地而趨。迷陽迷陽，無傷吾行。卻曲卻曲，無傷吾足。山木自寇也，膏火自煎也。桂可食，故伐之；漆可用，故割之。人皆知有用之用，而不知無用之用也。,GJTS-XXD,古今圖書集成·學行典,199
識鑒,王仲祖、謝仁祖、劉真長俱至丹陽墓所省殷揚州，殊有確然之志。既反，王、謝相謂曰：「淵源不起，當如蒼生何？」深為憂嘆。劉曰：「卿諸人真憂淵源不起邪？」,CTEXT,世說新語 ,73
篤行,何一縉，由例貢任徐溝丞署，壽陽、和順篆皆有祀祠。致仕歸，凡貧乏者即賙之。歲鬻產市米以賑遠近，咸飽德焉。年八十，與鄉飲，賓筵凡十一次。沈見大，篤孝友，崇禮教。撫遺孤如己出，砥行樂善，賑荒焚券，掩骼修橋，鄉里深德之。,GJTS-XXD,古今圖書集成·學行典,106
孝弟,至正初，父坐事編遠，請代得還，子二濟、達析居，時濟以達多子，推多與之，達辭不獲。已乃受他日，達以濟貧復還，所讓濟曰：既與復取非義也。達計其稱密付濟子，其孝義相傳如此。,GJTS-XXD,古今圖書集成·學行典,83
聖門諸賢,寢廟圮壞，今為邑者，得銅臺房侯喦，慨然有志乎聖賢之事，而以興舉廢墜為心，乃率僚屬，出俸金，搆材僦工經營弗懈，木斲而已不加雕，牆圬而已不加飾，衣冠像設，儼然授受之，容其所以啟發乎，後學者多矣，是工也，蓋經始乎，正統己未之春而落成乎，明年，之夏，噫若侯者，其用心亦勤矣，工就成會,GJTS-XXD,古今圖書集成·學行典,137
求師,士大夫之族，曰師曰弟子云者，則群聚而笑之，問之則曰：彼與彼年相若也，道相似也，位卑則足羞，官盛則近諛。嗚呼，師道之不復可知矣，巫醫樂師百工之人，君子不齒，今其智乃反不能及，其可怪也歟。聖人無常師，孔子師郯子，萇弘師襄老聃，郯子之徒，其賢不及孔子。孔子曰：三人行必有我師，是故弟子不必不如師，師不必賢於弟子。聞道有先後，術業有專攻，如是而已。李氏子蟠年十七，好古文，六藝經傳皆通，習之不拘於時，學於余，余嘉其能行古道，作師說以貽之。,GJTS-XXD,古今圖書集成·學行典,215
篤行,魏王使客將軍新垣衍間入邯鄲，因平原君謂趙王曰：秦所為急圍趙者，前與齊湣王爭彊為帝，已而復歸帝；今齊湣王已益弱，方今唯秦雄天下，此非必貪邯鄲，其意欲復求為帝。趙誠發使尊秦昭王為帝，秦必喜，罷兵去。平原君猶豫未有所決。此時魯仲連適游趙，會秦圍趙，聞魏將欲令趙尊秦為帝，乃見平原君曰：事將奈何。平原君曰：勝也何敢言事。前亡四十萬之眾于外，今又內圍邯鄲而不能去。魏王使客將軍新垣衍令趙帝秦，今其人在是。勝也何敢言事。魯仲連曰：吾始以君為天下之賢公子也，吾乃今然後知君非天下之賢公子也。梁客新垣衍安在。吾請為君責而歸之。平原君曰：勝請為紹介而見之於先生。平原君遂見新垣衍曰：東國有魯仲連先生者，今其人在此，勝請為紹介，交之於將軍。新垣衍曰：吾聞魯仲連先生，齊國之高士也。衍人臣也，使事有職，吾不願見魯仲連先生。平原君曰：勝既已泄之矣。新垣衍許諾。魯連見新垣衍而無言。,GJTS-XXD,古今圖書集成·學行典,378
聖人,或曰孔子之事多矣不用則亦勤且憂乎曰聖人樂天知命樂天則不勤知命則不憂有德者好問聖人或曰魯人鮮德奚其好問仲尼也曰魯未能好問仲尼故也如其好問仲尼則魯作東周矣或問人有倚孔子之牆絃鄭衛之聲誦韓莊之書則引諸門乎曰在夷貉則引之倚門牆則麾之惜乎衣未成而轉為裳也聖人耳不順乎非口不隸乎善賢者耳擇口擇眾人無擇焉或問眾人曰富貴生賢者曰義聖人曰神觀乎賢人則見眾人觀乎聖人則見賢人觀乎天地則見聖人天下有三好眾人好己從賢人好己正聖人好己師天下有三檢眾人用家檢賢人用國檢聖人用天下檢天下有三門由於情欲入自禽門由於禮義入自人門由於獨智入自聖門。,GJTS-XXD,古今圖書集成·學行典,256
孝弟,沈嗣昌，字壽康，元季居豐山之南，性至孝，早喪母，事父曲盡心力。時南北騷動，歲復大饑，嗣昌出告入，面不露憂色，惟恐失父懽心。父沒，勺水不入口者三日，廬墓六年，南行臺嘗論薦其孝，與之官，不就。洪武元年秋，卒又三年正月，邑令王文造其廬，請旌之，至今相傳為孝隱村。,GJTS-XXD,古今圖書集成·學行典,128
孝弟,始冠，侍父鎮，將之婺源，過丹陽小谿，鎮乘轎失足，墮水中。同行者立岸上，不能救。鈺投谿擁鎮出，鎮得挽行舟以升。鈺力憊，且水勢湍急，遂溺死，屍流四十五里，得于灘。江浙行省言狀，表異之。,GJTS-XXD,古今圖書集成·學行典,90
克己,象曰：不遠之復，以修身也。不遠而復者，君子所以修其身之道也。學問之道無他也，唯其知不善則速改，以從善而已。雙峰饒氏曰：人之一心善端綿，綿本是相續，念慮之閒，雖或小有所差，而其歉然不自安之意已萌。於中，是即天地生物之心之所呈露，而孟子所謂怵惕惻隱之心者也。人唯省察克治之功不加，雖有為善之幾而無反善之實，是以縱欲妄行，而其悔至於不可追也。善用力者誠能因是心之萌，而速反之，使不底於悔焉，則人欲去而天理還矣，此不遠之復以修身也。,GJTS-XXD,古今圖書集成·學行典,212
雅量,後五年，辛丑正月，掞復疏前事，語尤激切。三月十三日，又有御史柴謙等十三人亦上疏如掞言。聖祖震怒，召諸王大臣，降旨責掞植黨希恩，並令覆奏，舉朝失色。掞就宮門階石上裂生紙，以唾濡墨奏之，略謂「臣伏見宋仁宗為一代賢君，而晚年立儲猶豫，其時名臣如范鎮、包拯等皆交章切諫。臣愚信古太篤，妄思效法古人，實未嘗妄嗾臺臣共為此奏」。奏上，待罪五日，詔謂王掞應謫戍軍臺，姑念年老免行，著其子王奕清隨諸御史代父往。明年元旦，諸大臣上壽，無掞名，聖祖發還劄子，命列掞名以進，隨賜宴太和殿。宴畢，再召見東暖閣，賜坐，命起原官，視事如初。,WIKI,清稗類鈔,256
恭謹,且賦詩，靈更衣為丐者，賈與之食，啖之，且與談，詩詞辯雲湧，賈始駭，令賡詩，揮毫不已，凡百絕，抵舟易維蘿陰下。賈使人跡之不得，以為神仙。賈去，復上亭，朱衣金目，作外國舞，形狀殊絕。邢參早歲喪偶，不再娶。客至，或無茗碗。薪火斷則冷食。嘗遇雪累日，囊無粟，兀坐如枯株。諸人往視之，見其無慘懍色。方苦吟，誦所得句，自喜。又連日雨，復往視，屋三角墊，怡然執書，坐一角，不糝亦累日矣。吳孺子遊鴈蕩，絕糧，取啖蘆菔，四十日不返。踰天台、石梁，採萬歲藤，屢犯虎豹。製為曲杌，可憑而寐，以數縑市一大瓢，摩挲鑢鐋，暗室發光。過荊溪，盜發其篋，怒而碎之，抱而泣者累日。所至，僦居僧寺，自炊一銅。飯不足則哺糜，日買兩錢菜，又異幹葉為虀羹。語人曰：免我低眉向人，覺飽，逾粱肉耳。所居焚香掃地，名僧、韻士樂為談對。客去，閉門，籍虎皮，危坐移日。人問之，曰：我尋味，好客話言折除，對俗夫時耳。好潔，不畏寒，遇泉水清泠，雖盛冬，便解衣赴濯。樹蘭百本花時，閉室以護香氣。有索看者，窗中捉鼻，作兒女聲，拒之。《名山藏‧唐順之傳》：順之讀書陽羨荊溪山下，自經、史、百氏以至百家技術，莫不涉探，尤長曆數之學。,GJTS-XXD,古今圖書集成·學行典,484
篤行,繼母病，夜侍湯藥，目不交睫。有江西賈病革，託金數百。明年其子至，取遺金付之，原封未動。晚年修靜園林，卒年八十三。崇禎年閒詔祀鄉賢。,GJTS-XXD,古今圖書集成·學行典,65
隱逸,榮啟期者，不知何許人也，鹿裘帶索鼓琴而歌，孔子遊於泰山見而問之曰：先生何樂也。對曰：吾樂甚多，天生萬物，唯人為貴，吾得為人矣，是一樂也；男女之別，男尊女卑，故以男為貴，吾既得為男矣，是二樂也；人生有不見日月不免襁褓者，吾既已行年九十矣，是三樂也；貧者士之常也，死者民之終也，居常以待終何不樂也。,GJTS-XXD,古今圖書集成·學行典,147
廉儉,康熙朝，王文簡公論鹽法，嘗言但以兩淮付王東皋，兩浙付魏環老，而久於其任，何患不肅清。陸清獻公隴其亦稱王東皋在吏部，壁立千仞。東皋，蓋湯陰王御史伯勉字也。少貧，借榻枯寺，忍饑讀書。順治初，通籍謁選，授行人，充山東詔使，卻例餽，不干有司一語。遷吏部郎，掌選事，清介日有名。嘗語人曰：「岳忠武，吾縣人也。文官不愛錢，武官不怕死，吾生平惟誦此二語，求無媿耳。」,WIKI,清稗類鈔,176
孝弟,張孝子，名失傳，在城里人少以勇力稱，三十時嘗有虎入其家，父為所持幾不免，孝子曰：吾以身當之。持刀直前大聲叱虎，虎不敢動，竟舍而去，父獲免於難，人方之黃香云。幼有孝行，至老彌篤，年七十，母卒，廬墓齋戒，朝夕哭奠不衰，鄉人稱其孝。,GJTS-XXD,古今圖書集成·學行典,113
孝弟,楊維懷，從父宦遊扶母櫬歸三峽，夜遇群賊眾皆逃匿，維懷獨守母棺，賊疑其有財欲發之，懷以身仆柩賊殺之，沈尸於水，母柩得全。,GJTS-XXD,古今圖書集成·學行典,59
義俠,康熙辛酉、壬戌間，滇亂甫靖，疫盛行，昆明楊寓乾憫之，合藥濟人，施楄柎無算，家以此落，弗顧也。後家止餘古玩數種，有老友病而斷炊，假以易薪米，即與之。,WIKI,清稗類鈔,73
隱逸,學通群書，尤熟於史，為文章紀事有法詩，不屑為近體。所居水竹幽茂，亭館紏連。客至，陳古彝鼎、法書、名畫，欣賞窮日。好著古衣冠曳履揮麈，翛然若仙。為人嚴正，凡所為無弗依於禮者，頗究心，當世務河渠賦役之屬，悉窮其利病，壯年上書縣官，請除巫覡正風俗。晚歲務清曠，築小雅堂，方床曲几晏坐終日，或累月不詣城郭，足跡不踰百里外，然江浙間人無不知有史明古者。郡縣守令亦皆禮下之，王恕巡撫江南，備禮延見，諮以世務，深器之。同郡吳寬深相締交，年六十三，以弘治九年卒。,GJTS-XXD,古今圖書集成·學行典,223
講學,其或有之，以其習而不察，故有子之言以人，人有是心，是以為仁，患在不察，故爾表記曰事君，處其位不履其事則亂也，謂違君命為亂，此所謂犯上者犯顏，作亂者違命也。孝弟順德犯上作亂，逆德論孝弟，卻說犯上作亂底事只為是他喚做孝弟，恰是小人之中庸也。小人而無忌憚也，一般君子則不然，先理會箇根本，根本既立，道自此生，曷惟其已許？順之云，其為人也，孝弟猶是泛而論之，如君子之道、夫婦之愚，不肖可與知可能行，非不孝弟也，惟知務之不如君子也。然孝弟順德終是不善之心，鮮矣。此二說大抵求之過矣鮮，只是少聖賢之言，大概寬裕不似今人，蹙迫便說殺了此章。且看伊川說，深有意味。我不欲人之加諸我，我亦欲無加諸人，伊川解曰我不欲人之加諸我也，我亦欲無加諸人，仁也。施諸己而不願，亦勿施諸人，恕也。又語錄曰施諸己而不願，亦勿施諸人，正解此兩句。又曰我不欲人之加諸我，我亦欲無加諸人，恕也，近於仁矣，然未至於仁也，以有欲字耳。前以為仁，後以為恕，而未仁，二義不同，若以有欲字便以為未仁，則我欲仁，斯仁至矣，亦有欲字不知如何。,GJTS-XXD,古今圖書集成·學行典,444
恭謹,九三，君子終日乾乾，夕惕若厲，無咎。日夕不懈而兢惕，則雖處危地而無咎。允恭克讓。允信克能也，常人德非性，有物欲害之，故有強為恭而不實，欲為讓而不能者，惟堯性之，是以信恭而能讓也。王氏充耘曰：允恭克讓是堯之見諸行事者，異于人，恭讓或可能也，允克不可能也。,GJTS-XXD,古今圖書集成·學行典,126
恬退,而不知孰為康莊之達。味止於園，葵而不知孰為食前之方丈。歡止於，子而不知孰為侍。妾之數百，非去彼而取此也。閑放不拘，逍遙自適，耳又安知孰為莊，生之遊。孰為淵明之止乎。子英清修，好古處城邑，如在山林未嘗弊弊焉。牽於名跡宜，其聞淵明之言，而有契於心也。然予聞孔子可以止，則止苟未可以止，而止與可以止，而不止蓋胥失之當。其可仕則如淵明以弦歌，為三徑之資當。其可止則如淵明之不為。五斗米折腰，解綬而去。無累於物，而異方同得，何適而非，逍遙是乃善學，淵明而得其真止者也。子英屬予記其為。止之義，予之所知，若是而止耳。昔者曾子以緝熙，敬止釋止，善與淵明以逍遙閒止。詠止酒，其取義皆非尋常梏於章句訓詁者。所能通予方欲見好，讀書而不求甚解，如淵明者。共論斯事子英可謂淵明之流，非歟倘能為。予言之，請留更僕而筆受之，以為後記。,GJTS-XXD,古今圖書集成·學行典,353
不侵,孟嘗君為從，公孫弘謂孟嘗君曰：「君不若使人西觀秦王。意者秦王帝王之主也，君恐不得為臣，何暇從以難之？意者秦王不肖主也，君從以難之未晚也。」孟嘗君曰：「善。願因請公往矣。」公孫弘敬諾，以車十乘之秦。秦昭王聞之，而欲醜之以辭，以觀公孫弘。公孫弘見昭王，昭王曰：「薛之地小大幾何？」公孫弘對曰：「百里。」昭王笑曰：「寡人之國，地數千里，猶未敢以有難也。今孟嘗君之地方百里，而因欲以難寡人猶可乎？」公孫弘對曰：「孟嘗君好士，大王不好士。」昭王曰：「孟嘗君之好士何如？」公孫弘對曰：「義不臣乎天子，不友乎諸侯，得意則不慚為人君，不得意則不肯為人臣，如此者三人。能治可為管、商之師，說義聽行，其能致主霸王，如此者五人。萬乘之嚴主，辱其使者，退而自刎也，必以其血汙其衣，有如臣者七人。」昭王笑而謝焉曰：「客胡為若此？寡人善孟嘗君，欲客之必謹諭寡人之意也。」公孫弘敬諾。公孫弘可謂不侵矣。昭王，大王也。孟嘗君，千乘也。立千乘之義而不可凌，可謂士矣。,CTEXT,呂氏春秋 ,416
正直,衡陽彭剛直公玉麟，貌臞，如閒雲野鶴，出語聲細微，至不可辨。然每盛怒，則見之者皆不寒而慄。每年巡哨，必戮數人，所至之處，將弁士卒咸有戒心。其兵額常缺，自揣不能朦混者，多夜遁。僉呼之為「活閻王」。,WIKI,清稗類鈔,96
心學,聞漢王能用人，故臝身來，使無可用，得請骸骨。漢王乃謝。《王陵傳》：陵以兵屬漢。項羽取陵母置軍中，陵使至，則東鄉坐陵母，欲以招陵。陵母既私送使者，泣曰：願為老妾語陵，善事漢王。漢王長者，毋以老妾故持二心。妾以死送使者。遂伏劍而死。《西京雜記》：高祖初入咸陽。宮周行庫府金玉珍寶不可稱言，其尤驚異者，有方鏡廣四尺，高五尺九寸，表裡有明。人直來照之，影則倒見。以手捫心而來，則見腸胃五臟，歷然無礙。人有疾病在內，則掩心而照之，則知病之所在。又女子有邪心，則膽張心動。秦始皇常以照宮人。《後漢書‧光武本紀》：更始二年秋，戰於蒲陽，悉破降之。降者猶不自安，光武知其意，敕令各歸營勒兵，迺自乘輕騎案行部陳。降者更相語曰：蕭王推赤心置人腹中，安得不投死乎。由是皆服。,GJTS-XXD,古今圖書集成·學行典,326
隱逸,湛然常存。泥洹之道，無死之地，乖詭若此，何謂其同。歡答曰：案道經之作，著自西周，佛經之來，始乎東漢，年踰八百，代懸數十。若謂黃老雖久，而濫在釋前，是呂尚盜陳恆之齊，劉季竊王莽之漢也。經云，戎氣強獷，乃復略人頰車邪。又外俗長跽，法與華異，翹左跂右，全是蹲踞。故周公禁之于前，仲尼戒之于後。又舟以濟川，車以征陸。佛起于外，豈非外俗素惡邪。道出于華，豈非華風本善邪。今華風既變，惡同外國，佛來破之，良有以矣。佛道實貴，故戒業可遵；外俗實賤，故言貌可棄。今諸華士女，民族弗革，而露首偏踞，濫用外禮。云于翦落之徒，全是外人，國有舊風，法不可變。又若觀風流教，其道必異，佛非東華之道，道非西國之法，魚鳥異淵，永不相關，安得老、釋二教，交行八表。今佛既東流，道亦西邁,GJTS-XXD,古今圖書集成·學行典,326
仁,惻隱、羞惡、辭遜、是非，不是四件物，合下都有。偏言則一事，總言則包四者，觸其一則心皆隨之。言惻隱之心，則羞惡、辭遜、是非在其中矣。趙共父問：天體物而不遺，猶仁體事而無不在也。以見物物各有天理，事事皆有仁。天體在物上，仁體在事上；猶言天體於物，仁體於事。本是言物以天為體，事以仁為體。緣須著從上說，故如此下語。致道問：與體物而不可遺一般否。曰：先生易解將幹事說。曰：幹事，猶言為事之幹；體物，猶言為物之體。共父問：下文云：禮儀三百，威儀三千，無一物而非仁也。曰：禮儀三百，威儀三千，然須得仁以為骨子。問敦篤虛靜者仁之本。曰：敦篤虛靜，是為仁之本。,GJTS-XXD,古今圖書集成·學行典,272
孝弟,楊天龍陳應相按《浦江縣志》：楊天龍，鐵工為業，母病，聞割股可瘳，即引刀割以少許，復口銜鐵勾摘割方寸，和糜以進。後三年病如初，復割復愈。有村豎陳應相聞其風母病，藥不效，亦割股療之愈。,GJTS-XXD,古今圖書集成·學行典,90
閑情,陸放翁宿驛中，見題壁云：「玉階蟋蟀鬧清夜，金井梧桐辭故枝。一枕淒涼眠不得，呼燈起作感秋詩。」詢之，驛卒女也。遂納為妾。方餘半載，夫人逐之。妾賦卜算子云：「只知眉上愁，不識愁來路。窗外有芭蕉，陣陣黃昏雨。曉起理殘妝。整頓教愁去。不合畫春山，依歸留愁住。,WIKI,宋稗類鈔,125
志道,少從顧憲成兄弟游遂淬，志理學。乙丑丙寅，間詔毀書院，時璫焰熾，廣日趨講席，不輟高攀，龍死難，有司欲縶其子，廣聞之要華孝廉國材極陳罪不及孥之，意其子獲免己，巳以貢除鎮江學，博旋擢安遠令，先是邑有重獄，讞辟候決，忽流賊至脅獄囚皆從之，中有董傳等願出死力守城，城得不潰，尋以疾卒於任，所著有《禮樂合編》、《承天紀世》、《覽玉磬齋》詩集諸書。,GJTS-XXD,古今圖書集成·學行典,167
隱逸,更令撤屋而炊。所居室唯有一鹿床，竹樹環繞。天監初，御史中丞任昉尋其兄履之，欲造而不敢，望而歎曰：其室雖邇，其人甚遠。為名流所欽尚如此。十二年，與吳郡范元琰俱徵，並不到。陳郡袁峻謂之曰：往者，天地閉，賢人隱；今世路已清，而子猶遁，可乎。答曰：昔周德雖興，夷、齊不厭薇蕨；漢道方盛，黃、綺無悶山林。為仁由己，何關人世。況僕非往賢之類邪。後於鍾山聽講，母王氏忽有疾，兄弟欲召之。母曰：孝緒至性冥通，必當自到。果心驚而返，鄰里嗟異之。合藥須得生人葠，舊傳鍾山所出，孝緒躬歷幽險，累日不值。忽見一鹿前行，孝緒感而隨後，至一所遂滅，就視，果獲此草。母得服之，遂愈。時皆歎其孝感所致。時有善筮者張有道謂孝緒曰：見子隱跡而心難明,GJTS-XXD,古今圖書集成·學行典,306
篤行,慈惠貞介，雅志丘壑，每以吟詩寄懷。萬曆戊子歲，萍罹奇荒，殍殣載道，捐所積粟賑之，多所全活。年九十終，鄉號後江善人。,GJTS-XXD,古今圖書集成·學行典,57
篤行,歲祲設糜以食餓莩，置義塚施棺藥。自當湖至郡陂塘五十餘里，捐金繕堤，途不病涉。子錫恩，令萬安手書親民要略三十條授之，以其貴受封。,GJTS-XXD,古今圖書集成·學行典,63
備內,且萬乘之主，千乘之君，后妃、夫人、適子為太子者，或有欲其君之蚤死者。何以知其然？夫妻者，非有骨肉之恩也，愛則親，不愛則疏。語曰：「其母好者其子抱。」然則其為之反也，其母惡者其子釋。丈夫年五十而好色未解也，婦人年三十而美色衰矣。以衰美之婦人事好色之丈夫，則身死見疏賤，而子疑不為後，此后妃、夫人之所以冀其君之死者也。唯母為后而子為主，則令無不行，禁無不止，男女之樂不減於先君，而擅萬乘不疑，此鴆毒扼昧之所以用也。故桃左春秋曰：「人主之疾死者不能處半。」人主弗知則亂多資，故曰：利君死者眾則人主危。故王良愛馬，越王勾踐愛人，為戰與馳。醫善吮人之傷，含人之血，非骨肉之親也，利所加也。故輿人成輿則欲人之富貴，匠人成棺則欲人之夭死也，非輿人仁而匠人賊也，人不貴則輿不售，人不死則棺不買，情非憎人也，利在人之死也。,CTEXT,韓非子 ,352
善惡,《古穰雜錄》：吉水羅公云人於一日，自朝至夕，由興至寢，不可有一毫惡念，惡念一萌即斬絕之，使根株悉拔，不可一息無善念，善念一萌，即充廣之，使若泉達火然。宵練匣人無善可為，只不為惡，有心為善亦惡也。長者言：吾不知所謂善，但使人感者即善也，吾不知所謂惡，但使人恨者即惡也。一念之善，吉神隨之。一念之惡，厲鬼隨之。知此可以役使鬼神。《讀書鏡》：太尉韋為領軍于忠，所害歎曰吾一生為善，未蒙善報，常不為惡，今為惡終，又宋詹事劉湛以義康黨被收，謂弟素曰：相勸為惡，惡不可為，相勸為善，正見今日，此即范滂臨刑時語其子之言也。惟陸務觀云：為善自是士人常事，今乃邀身後福報，若市道吾實恥之，吁二子聞此言，可以瞑目矣。《牖景錄》：人立心行事，凡對人可言者皆為善，對人不可言者皆為惡，蓋光明屬陽，陽為善，暗昧屬陰，陰為惡，天道有陰陽，乃一氣屈伸所為，而於小大往來之界，世道人才相勝之，幾則又有否泰吉凶之辨，大都因晦明通塞，而氣象情態便自相反，人惟此心而公私枉直懸於一念，反而辨之，不難然意向初發乃誠，有不自覺者，此賢聖之所精察而慎持也。,GJTS-XXD,古今圖書集成·學行典,456
敬信,翼城王端，字子方，號任庵，布衣。其學以思得之，養其心以合乎理，定其性以全其天。嘗曰：「心者，一身之主宰也。理與氣合則為心，以理御氣則為敬。敬則中虛，虛則外邪不能擾。敬則中實，實則天理無不達。敬則明，不敬則昏；敬則勤，不敬則惰；敬則清，不敬則雜；敬則細，不敬則粗；敬則樂，不敬則戚；敬則大，不敬則小；敬則可以成人而至於聖賢，不敬則流於邪僻而無異禽獸。然則有志於學者，可不敬乎？」,WIKI,清稗類鈔,188
量力,富兒因求宦，傾貲汙吏以黷貨，失職初皆起於歉其所無而卒，至於喪其所有也，各泯其貪心而安分守節，則何奪祿敗家之有。士有寬餘義當軫，念窮乏然孰能遍愛之哉，骨肉則論服屬戚疏交朋，則計情義，厚薄以次，及之如力所不逮，亦勿彊也。,GJTS-XXD,古今圖書集成·學行典,108
博約,義理無窮文，則有偏舉各立者，不博則遺且隘，博乃合其眾賾，求其會通，由文明道正在善學者能自得之耳，彼有不能見道於文者，乃由不自反其身心性情，以求所以合於文者，此自不善體乎文之理，而非文猶與道為二也。聖賢垂訓何處非性道事後之語，性道者稍自為異論，其弊不入空虛則流於迂僻，可知聖賢必不為誤世之文，徒見不得於文者之自誤也，夫自不得於文，而反以文為病，道悍然。倡言糠秕之竊恐空虛迂僻之弊，俱蹈之而不自覺也。或有謂宋儒有許多頭緒，令人下手不得者，其意專指知字為學問簡便處，此即覺字法門也。以知該道，固未是不知其約，而徒厭其多，尢恐不然也。,GJTS-XXD,古今圖書集成·學行典,263
隱逸,寓居華亭，好古力學，為陳氏館甥陳易簀。時命其子，中分田產，郊攜室人避居村落。翛然高尚，有梁伯鸞之致。日惟讀書攻詩，閒臨摹古帖以自娛。直指尚維，持行部訪人物莫方伯如忠曰：有陸子野者，詩類孟襄陽，字類顏平原，人品類王仲如，真高士也。尚公遂折節邀之，郊以葛巾野服踞上座，人益高之，所著有《子野集》。,GJTS-XXD,古今圖書集成·學行典,146
厚薄,道體之大，無窮而於其閒，文理密察有不可以毫釐差者，此聖賢之語，道所以既言發育萬物峻極於天，以形容其至大，而又必曰：禮儀三百威儀，三千以該悉其至微，而其指示學者修德，凝道之功。所以既曰：致其廣大。而又必曰：盡其精微也，近世之言道者，則不然其論大，抵樂渾全而忌，剖析喜高妙而略細微其於所謂廣大者，則似之而於精微，有不察則其所謂廣大者，亦未易以議，其全體之真也。,GJTS-XXD,古今圖書集成·學行典,178
技勇,道光朝，杭州祟文書院有肄業生某者，貌清臞，若不勝衣，來時，無長物，一敝簏而已。每晨即他去，不知所往，午夜，則聞其鼾聲雷動矣。與人殊落落。眾疑之，私啟其簏，無餘物，一劍僅尺餘，光芒照室成白，乃知劍仙，懼而覆蓋，安置如常。一日薄暮，數生散步柳陰，某忽至，眾訝其歸之早，敂之，某曰：「僕久溷群公側，明日，當歸省老母，是以早歸，一點檢敝簏耳。」眾曰：「與君聚首，良復寡時。歸修溫凊，奚敢尼君？簏中一劍，何畏人耶？」某笑謝曰：「僕固知某日某時公等曾發吾簏，然嚮所以不言者，恐致疑耳。僕少學劍術，粗明擊刺，愛此山水，蹔息萍蹤，乃亦為群公所知。」眾曰：「君果仙矣。然人生蓬轉，交臂易失，幸託同舍，敢求一觀仙術，可乎？」某謝術淺，眾強之，乃出劍曰：「聊以楊枝為戲，幸擇欲中者。」眾指第三樹，高殆十丈許，曰：「中其杪之某枝，可乎？」某曰：「諾。」即見劍飛而上，斬某枝，枝未抵地，劍已入手。某即別眾自歸臥舍，是夜不聞鼾聲，微明，視之，戶闔如故，人簏俱杳。,WIKI,清稗類鈔,417
篤行,七歲能吟詩，未弱冠入黌序食餼，曾試為十四郡冠軍。時當選貢中選，其副卷則所師楊澤民也，力懇督學，讓貢於師。督學重之，賜以義震巢由匾。迨年四十有六，例應歲薦，而其下首則老友周承軒復以讓之。義隆師友，一時稱重。受聘為邑令塾賓，除訓課外絲毫不與他事。有以金求為解獄，力辭不納也。事母孝，處兄弟友，氣和而儀肅。與雙橋崇仁者俱為時所重，至今稱大薛小薛云。孫景奎廩生，屢經保舉，未就。重孫鳳彩邑庠生。何文念，號竹溪。好義樂施，己丑歲大饑，捐米入豫備倉，賴以活者甚眾，當事准給冠帶匾額旌表其門。,GJTS-XXD,古今圖書集成·學行典,239
心學,若戒謹恐懼，便是把持。曰：也須是持，但不是硬捉在這裏。只要提教他醒，便是操，不是塊然自守。人心操則存，舍則亡，須是常存得，造次顛沛必於是，不可有一息閒斷。於未發之前，須是得這虛明之本體分曉。及至應事接物時，只以此處之，自然有箇界限節制，湊著那天然恰好處。叔重問：所謂求放心者，不是但低眉合眼，死守此心而已；要須常使此心頓放在義理上。曰：也須是有專靜之功，始得。某近因病中兀坐存息，遂覺有進步處。大抵人心流濫四極，何有定止。一日十二時中有幾時在軀殼內。與其四散閒走，無所歸著，何不收拾令在腔子中。且今縱其營營思慮，假饒求有所得，譬如無家之商，四方營求，得錢雖多，若無處安頓，亦是徒費心力耳。,GJTS-XXD,古今圖書集成·學行典,294
任道,行於家者，奉親極其孝，撫下極其慈，閨庭之閒，內外斬斬恩義之篤，怡怡如也，其祭祀也，事無巨細必誠必敬，小不如儀則終日不樂，已祭無違禮則油然而喜，死喪之際，哀戚備至，飲食衰絰，各稱其情，賓客往來，無不延遇，稱家有無，常盡其懽於親故，雖疏遠必致其愛於鄉閭，雖微賤必致其恭吉凶慶弔，禮無所遺賙卹問遺，恩無所闕其自奉，則衣取蔽體，食取充腹，居室取足以障風雨，人不能堪而處之裕如也，若其措諸事業，則州縣之施設，立朝之言論，經綸規畫，正大宏偉，亦可概見，雖達而行道不能施之一時，然退而明道，足以傳之萬代，謂聖賢道統之傳，散在方冊，聖賢之旨不明，則道統之傳始晦，於是，竭其精力以研窮聖賢之經，訓於《大學》、《中庸》則補其闕遺，別其次第綱領條目，粲然復明，於語孟則深原當時答問之意，使讀而味之者如親見聖賢而面命之，於《易》與《詩》則求其本義，攻其差失，深得古人遺意於數千載之上，凡數經者見諸傳註，其關於天命之微，人心之奧，入德之門，造道之閾者，既以極深研幾，探賾索隱，發其旨趣而無所遺矣。,GJTS-XXD,古今圖書集成·學行典,435
義俠,嘉慶時，有齊二寡婦王氏者，美而勇，且善幻術，工技擊，從夫鬻技四方，能著弓鞋立馬上，馳騁若飛。白蓮教匪作亂，橫突兵間，剽悍無敵。時夫死，齊方祝髮尼菴。菴多常住，官覬其利，誣老尼通賊，繫之獄，籍其產。齊素以拳勇教授鄉里，游俠多出門下，乃共謀劫獄，出老尼。既劫，則眾不可散，遂與諸游俠據山為亂，投入白蓮教，為教首，漸更男子服，改初志矣。,WIKI,清稗類鈔,165
孝弟,王宗昌字文在，事二親孝色養不倦，父病痢調侍湯藥，衣不解帶者月餘，及疾劇甘以身代，刲股和藥餌以進，因得瘥，母老病瘋，扶持起居二十餘年，不少懈，執喪哀毀幾於滅性，廬墓有白烏翔集之異，人謂至孝所感云。,GJTS-XXD,古今圖書集成·學行典,97
任道,閒有民因事至庭，或行遇於道，必問某時，命某告某事，聞否聞即已，否則罪其受命者，故一言之出，雖愚夫孺子無不預聞知。京兆王公樂道，嘗延致郡學。先生多教人以德，從容語學者曰：孰能少置意科舉，相從於堯舜之域否？學者聞法語亦多有從之者。在渭，渭帥蔡公子正特所尊禮，軍府之政，小大咨之，先生夙夜從事，所以贊助之力為多，並塞之。民常苦乏，食而貸於官，帑不能足。又屬霜旱先生力言於府，取軍儲數十萬以救之。又言戍兵徒往來不可為用，不若損數以募土人為便。上嗣位之二年登用，大臣思有變更御史，中丞呂晦叔薦先生於朝，曰：張載學有本原，四方之學者皆宗之，可以召對訪問。上即命召。既入，見上問治道，皆以漸復三代為對，上說之，曰：卿宜日見二府議事，朕且將大用卿。先生謝曰：臣自外官赴召，未測朝廷新政，所安願徐觀旬月，繼有所獻。上然之，他日，見執政，執政嘗語曰：新政之更，懼不能任事，求助於子何如？先生對曰：朝廷將大有為，天下之士願與下風，若與人為善，則孰敢不盡？如教玉人追琢，則人亦故有不能。,GJTS-XXD,古今圖書集成·學行典,431
講學,大時答曰：頃年劉仲本亦曾舉此條以為問，蓋嘗答之曰：敬是治病之大藥，矜持是病之旁證，藥力既到，病勢既退，則旁證亦除矣。敬是病之藥，矜持是病之旁證，此兩句文意齟齬，不相照應。若以敬喻藥則矜持，乃是服藥過劑，反生他病之證，原其所因，蓋為將此敬字別作一物，而又以一心守之，故有此病，若知敬字只是自心自省當體便是，則自無病矣。學者問曰：《遺書》曰：有諸中，必形諸外，惟恐不直內，直內則外必方。至論釋氏之學，則謂：於敬以直內，則有之義。以方外，則未之有也。又似以敬義內外為兩事矣。竊謂釋氏之學，亦未有能敬以直。內若有此，則吾儒之所謂必有事焉者，自不容去之也。大時答曰：前一段其意之所重在有諸中必形諸，外上後一段其意之所重在義以方外上。竊謂其敬以直內上，則有之味，有之二字，則非遽許之以為與吾儒之學，所謂敬者，便可同日而語矣。《遺書》說釋氏有直內無方外者，是游定夫所記，恐有差誤。《東見錄》中別有一段，說既無方外，則其直內者，豈有是也。語意始圓，可細攷之，未可如此逞快，率然批判也。,GJTS-XXD,古今圖書集成·學行典,434
博識,物才數年不用便忘之。祖宗時，升朝官出入有柱斧。其制是水晶小斧，頭子在轎前。至宣政間方罷之。後人遂不識此物，亦不聞其名矣。前入畫像有執者。今人呼墓前地為明堂。伊川書為券台，南軒欲改之。後見唐人文字中，言某朝詔改為券台。,WIKI,宋稗類鈔,108
篤行,李德智，字太痴，生平薄名利，好黃老養生之術。一日，晨起坐門前，見丐者倚門而目逆之，李老曰：汝丐也，奚視焉，毋以丏而盜乎。曰：某非丏，亦非盜也，某銅鼓衛人，本衛，以墳房料銀六十餘金納之都司，緣過黑牛渡，舟覆，文移溺水中，欲歸而請之，某以孤身挾重貲汎洞庭，恐不免聞公厚德，願以相累，俟返而復求取納焉。以四十日為期。其人去死于路，遇所知陳大道歸，告喪。喪歸，衛勘官銀，無有逮其家人，則意前所知告喪者匿官錢，文致其罪當死。李老久不得其人，至恐事有變，遂封前銀，詣都司，納焉。都司為文往勘之，則其告喪者尚在，獄中縣令大驚，曰：楚有大賢人若此乎。召囚來焚香籲天，曰：我拜前，爾拜後，此非常人也。陳氏二人遂獲免。李老生平服清齋，不茹葷。嘗以五靈神符治百病，壽八十九終。,GJTS-XXD,古今圖書集成·學行典,327
孝弟,吳學柱，字君典，性本孝友，母周孺人遘奇病，躬自扶侍，步禱華山願身代，得愈。晚勖諸子，惟曰存心孝友，銳志詩書而已。長子炅舉庚子孝廉。,GJTS-XXD,古今圖書集成·學行典,65
任誕,羅友作荊州從事，桓宣武為王車騎集別。友進坐良久，辭出，宣武曰：「卿向欲咨事，何以便去？」答曰：「友聞白羊肉美，一生未曾得喫，故冒求前耳。無事可咨。今已飽，不復須駐。」了無慚色。張驎酒後挽歌甚悽苦，桓車騎曰：「卿非田橫門人，何乃頓爾至致？」王子猷嘗暫寄人空宅住，便令種竹。或問：「暫住何煩爾？」王嘯詠良久，直指竹曰：「何可一日無此君？」,CTEXT,世說新語 ,167
隱逸,《隱逸傳序》唐書古之隱者，大抵有三概：上焉者，身藏而德不晦，故自放草野，而名往從之，雖萬乘之貴，猶尋軌而委聘也；其次，挈治世具弗得伸，或持峭行不可屈於俗，雖有所應，其於爵祿也，汛然受，悠然辭，使人君常有所慕企，怊然如不足，其可貴也；末焉者，資槁薄，樂山林，內審其材，終不可當世取舍，故逃丘園而不返，使人常高其風而不敢加訾焉。且世未嘗無隱，有之未嘗不旌賁而先焉者，以孔子所謂舉逸民，天下之人歸焉。唐興，賢人在位眾多，其遁戢不出者，纔班班可述，然皆下概者也。雖然，各保其素，非託默於語，足崖壑而志城闕也。然放利之徒，假隱自名，以詭祿仕，肩相摩於道，至號終南、嵩少為仕途捷徑，高尚之節喪焉。故裒可喜慕者類於篇。,GJTS-XXD,古今圖書集成·學行典,302
孝弟,王基泰，性聰穎，沈酣書史，屬詞超異。幼負至性。值母楊病危篤，刲股進湯，沈痾頓甦。父九鼎伏節故城，泰履屩數千里外，負遺骸以歸。赴闕上書，積勞成瘁至不起。邑侯常設木主，祀於節孝祠。,GJTS-XXD,古今圖書集成·學行典,88
情感,錢坤元，名漟，青浦諸生也。長爪通眉，風采奕奕，人以陳平譬之。嘗館金華范氏。范有愛妾蘭花，美而艷，工詩詞。錢與唱和，久之，通焉。一夜，漏三下，挾以遁。范自出跡之，至青浦被獲，將解縣。時值六月，范氣憤，犯暑暴死。邑令判錢發配陝西之兩當。,WIKI,清稗類鈔,116
慕賢,張延雋之為晉州行臺左丞，匡維主將，鎮撫疆埸，儲積器用，愛活黎民，隱若敵國矣。群小不得行志，同力遷之；既代之後，公私擾亂，周師一舉，此鎮先平。齊亡之跡，啟於是矣。,CTEXT,顏氏家訓 ,80
奢汰,宋子京好客。嘗於廣廈中外設重幕，內列寶炬。百味具備。歌舞俳優相繼，觀者忘疲。但覺更漏差長，席罷已二宿矣。名曰不曉天。大宋居政府，上元夜在書院內讀《周易》，聞小宋點華燈，擁歌妓醉飲。翌日諭所親令誚讓云：「相公寄語學士，聞昨夜燒燈夜宴，窮極奢侈。不知記得某年上元，同在某州州學內吃齏煮飯時否？」學士笑曰：「卻須寄語相公，不知某年同某處吃齏煮飯是為甚底。」,WIKI,宋稗類鈔,175
孝弟,七歲失父能哀慕，母，命鳩工弗得負荊請笞長，哀母節力請旌年八十一夢神告，賊發塚奔視賊，覺走慟幾絕因廬墓側，病將革始輿歸，先是嘗夜行有猛獸當戶手，探之溫詰朝跡其處，已嚙犬去矣，里中五穀神為厲討檄而滅而汪循為作鐵漢傳，既卒張足侯題曰：生事盡力，則母節表揚，死事盡忠，則神明感格，曾孫濂孝，如讓父早喪母程氏欲以死殉，濂衣不解帶伺母二年得不死，邑令曾額其堂曰：追褒仁孝。,GJTS-XXD,古今圖書集成·學行典,180
善惡,世儒只知冥心，閉目是靜，不知此心如有思慮，當人事擾攘之時，皆天理之公而無一毫人欲之私也，是靜何也，蓋理主於一而不動，我既主於理則凝然不動矣，即所謂人生而靜也，從來儒者惟周茂叔知此。故曰：主靜立人極。動靜部紀事《唐書‧張行成傳》：行成，字德立。高宗即位，封平北縣公，監修國史。時晉州地震不息，帝問之，對曰：天，陽也，君象；地，陰也，臣象。君宜動，臣宜靜。今靜者顧動，恐女謁用事，大臣陰謀。又諸王、公主參承起居，或伺閒隙，宜明設防閑。且晉，陛下本封，應不虛發，伏願深思以杜未萌。《聞見雜錄》：李文靖端默寡言，堂下花檻，傾圮經歲不問家人一日語之文，靖不答，累以為言文，靖曰：豈以此故動吾一念哉。亦不之問。《名臣言行錄》：尹焞嘗請益於伊川曰：某謂動靜一理。伊川曰：試喻之，適聞鐘聲。某曰：譬如，鐘未撞時，聲固在也。伊川喜曰：且更涵養。,GJTS-XXD,古今圖書集成·學行典,363
規箴,殷覬病困，看人政見半面。殷荊州興晉陽之甲，往與覬別，涕零，屬以消息所患。覬答曰：「我病自當差，正憂汝患耳！」,CTEXT,世說新語 ,54
尊師,生則謹養，謹養之道，養心為貴；死則敬祭，敬祭之術，時節為務；此所以尊師也。治唐圃，疾灌寖，務種樹；織葩屨，結罝網，捆蒲葦；之田野，力耕耘，事五穀；如山林，入川澤，取魚鱉，求鳥獸；此所以尊師也。視輿馬，慎駕御；適衣服，務輕煖；臨飲食，必蠲絜；善調和，務甘肥；必恭敬；和顏色，審辭令；疾趨翔，必嚴肅；此所以尊師也。,CTEXT,呂氏春秋 ,155
孝弟,張政，世業農。父遘奇病，或謂人肉可愈，政即刲股進之，果愈。踰月復病，刲如初。羅念菴題其齋壁曰：刲股刲股，而心獨苦。匪兒自戕，念我嚴父。誰為此者，張子政甫。直指使署其門曰孝子張政。,GJTS-XXD,古今圖書集成·學行典,89
詆毀,張文潛未嘗問張安道云：「司馬君實直言王介甫不曉事。是如何？」安道云：「賢只消去看字說。」文潛云：「字說也只是二三分不合人意。」安道云：「若然，則足下亦有八九分不解事矣。」劉貢父言每見介甫道字說，便待打諢。,WIKI,宋稗類鈔,102
孝弟,至元十九年，鄉寇大作，立孫負母冒白刃逃難，及安靖孝養終身，與江革不殊揭曼碩題其墓曰：有元純孝廖立孫之墓。,GJTS-XXD,古今圖書集成·學行典,52
孝弟,李鳳毛字起元，本毛姓，歲貢仕至通判，父歿時，同兩弟已析產，父有婢三月妊，鳳毛請母持護，既生弟遇躬教誨為諸生，已并兩弟產四析獨營宅成娶，遇每述感泣。,GJTS-XXD,古今圖書集成·學行典,73
孝弟,洪武舉孝廉，任刑部郎中，人物超俊，博涉經史。少喪母，廬墓三年。一日，父病篤，割股和粥以進。諸弟求析，產盡讓之，惟取書史數百卷存，祭田十餘畝，知縣王貫薦之朝。,GJTS-XXD,古今圖書集成·學行典,78
孝弟,芮世通向存義丁煦按《元史‧孝友張閏傳》：蕪湖芮世通，十世同居；峽州向存義、汴梁丁煦，八世同居。州縣請於朝，並加旌美。,GJTS-XXD,古今圖書集成·學行典,58
貞烈,光緒中葉，京妓有春桂一子者，蜚聲於時，蓄多金，座上客常滿。狎客之尤著者凡三，一為嶺南許某之長公子，一為浙西徐某之四公子，一為直隸樂亭劉某。劉自國初即以富著稱，家產逾千萬。徐、許以與劉妒寵，集手下健兒數百，互相鬬毆，傷十餘人，死二人，劉逃而免。既釀釁，御史先後揭參，成巨獄。獄起，刑部逮春桂一子就案，劉出全力以衛之。方春桂一子之就逮也，行經順治門外之御河橋，橋故高，以纖足不良於行，劉商之部役，馱之過橋，僅數十步耳，而納賄至三千金。綜計先後用費，凡巨萬，卒以金錢力，獲勝訴。龜奴論戍，釋春桂一子，歸於劉。,WIKI,清稗類鈔,251
智,夫人怒，國子相靈公以會高鮑，處守及還，孟子訴之曰：高鮑將不納君而立公子角，秋，七月，刖鮑牽而逐高無咎，齊人召鮑國而立之，仲尼曰：鮑莊子之智不如葵，葵猶能衛其足。《論衡》：鄭伯有、子不相得。子攻伯有，伯有出奔，駟帶率國人伐之，伯有死。其後，或夢見伯有，曰：余將殺帶。明年，又將殺段。及駟帶卒，國人益懼。後公孫段又卒，國人愈懼。子產為之立後以撫之，乃止。子產適晉，趙景子問曰：伯有猶能為鬼乎。子產曰：能。子產，智人也，知物審矣。如不能為鬼，子產何以不疑。《韓子》：子產晨出，過東匠之閭，聞婦人之哭，撫其御之手而聽之。有閒，遣吏執而問之，則手絞其夫者也。異日，其御問曰：夫子何以知之。子產曰：其聲懼。凡人于其親愛也，始病而憂，臨死而懼，已死而哀。今哭已死，不哀而懼，是以知其有姦也。《國語》：趙文子與叔向游于九京，曰：死者如可作也，吾誰與歸。叔向曰：其陽子乎。文子曰：夫陽子行廉直于晉國，不免其身，其知不足稱也。《戰國策》,GJTS-XXD,古今圖書集成·學行典,408
孝弟,祖修，有名魏世。父儀，高亮雅直，為文帝司馬。東關之役，帝問於眾曰：近日之事，誰任其咎。儀對曰：責在元帥。帝怒曰：司馬欲委罪於孤邪。遂引出斬之。,GJTS-XXD,古今圖書集成·學行典,71
是非,故唯聖人為能和。樂之本也。夔能和之，以平天下。若夔者一而足矣。故曰夔一足，非一足也。宋之丁氏，家無井而出溉汲，常一人居外。及其家穿井，告人曰：吾穿井得一人。有聞而傳之者曰：丁氏穿井得一人。國人道之，聞之于宋君，宋君令人聞之于丁氏，丁氏對曰：得一人之使,GJTS-XXD,古今圖書集成·學行典,125
隱逸,黔婁先生者，齊人也，修身清節，不求進於諸侯，魯恭公聞其賢，遣使致禮，賜粟三千鍾，欲以為相，辭不受。齊王又禮之，以黃金百斤聘為卿，又不就，著書四篇言道家之務，號黔婁子。終身不屈，以壽終。按《濟南府志》：黔婁先生，齊人，不事王侯，齊威王每有敵至則徒步詣之，遂得解危，國人莫測，及卒，覆以布被，覆頭則足見，覆足則頭見，曾西曰：斜其被則歛矣。妻曰：斜之有餘不若正之不足，先生生而不斜，死而斜之，非其志也。嘗著書四篇言道家之務，號黔婁子，其妻私諡曰康。,GJTS-XXD,古今圖書集成·學行典,221
貞烈,張某，青縣人，康熙時，流寓東光。有女及笄，明慧纖麗，東光馬德聘之為婦。張既得聘，慮無嫁資，其妻曰：「女豔若此，攜而逃，再受聘，且得重金。」張惑其言，全家逸去。女陰以為不可，泣諫父母，咸唾罵曰：「行將嫁汝貴家，衣錦饜粱肉，顧不安樂，乃欲從窶人子終身操作耶？」女知不可挽回，乃潛易藍縷衣，塗面如乞人婦，手足皸繭，星夜出，匍匐而行，詢馬氏居，詣之。馬故有母，問所從來，告之故。母泣曰：「苦吾新婦矣。」盥而視之，光可以鑑，乃命子鳴之官。令拘張至，詢得背盟狀，懲之，具鼓吹，送女至馬家，使合巹焉。,WIKI,清稗類鈔,243
篤行,沈養浩，家素封，多隱德。嘗與某共莊各置一倉，某倉為盜劫。浩恐累其佃人，因以己倉穀默償之。又家畜青衣，鄰人求娶，浩以病辭。鄰人強之，浩不得已以青衣歸焉，將原聘金封置。踰年婢死，出其故物以還。,GJTS-XXD,古今圖書集成·學行典,94
孝弟,前人高柴衛人也，喪親泣血三年，未嘗見齒，所謂哭不偯言不文也，為武城宰而化行，民有不服其親者，改之行喪如禮，君子之德風也，以身先之而民不遺其親。樂正子春魯人也，下堂傷足，既瘳數月不出，猶有憂色。曰：吾聞之曾子父母全而生之己全，而歸之可謂孝矣，故君子一舉足一出言不敢忘父母，不敢毀傷孝之始也，夫能敬慎若斯而災患及者，未之有也。孔奮扶風人也，少以孝行著名，州里供養至謹，在官唯母極甘美，妻息菜食歷位以清，夫人情莫不欲厚其親，然亦有分焉，奢則難繼能致儉，以全養者鮮矣。黃香江夏人也，九歲失母，思慕骨立，事父竭力以致養，冬無被褲而盡滋味，暑則扇床，枕寒則以身溫席，漢和帝嘉之，特加異賜歷位恭勤寵祿榮親，可謂夙興夜寐無忝爾所生者也。贊曰：顯允群士行殊名，鈞咸能夙夜以義榮親，率彼城邑用化厥，民忠以悟主其孝乃純。,GJTS-XXD,古今圖書集成·學行典,349
大樂,大樂，君臣父子長少之所歡欣而說也。歡欣生於平，平生於道。道也者，視之不見，聽之不聞，不可為狀。有知不見之見、不聞之聞，無狀之狀者，則幾於知之矣。道也者，至精也，不可為形，不可為名，彊為之謂之太一。故一也者制令，兩也者從聽。先聖擇兩法一，是以知萬物之情。故能以一聽政者，樂君臣，和遠近，說黔首，合宗親。能以一治其身者，免於災，終其壽，全其天。能以一治其國者，姦邪去，賢者至，成大化。能以一治天下者，寒暑適，風雨時，為聖人。故知一則明，明兩則狂。,CTEXT,呂氏春秋 ,221
善惡,主敬存養，雖說必有事焉，然未有思慮作為亦靜而已，所謂靜者固非槁木死灰之謂，而所謂必有事者，亦豈求中之謂哉。李先生意只是要得，學者靜中有箇主宰存養處，然一向如此又不得也。,GJTS-XXD,古今圖書集成·學行典,84
孝弟,幼失父，母陳氏居貧守志。旺舅九歲，賣餳以養。及長，母病，伏枕數月，旺舅無貲命醫，惟日夜痛哭，禮天求代，未幾遂愈。又自以生業微不能多給，竟不娶，以終母年。縣令言於朝，旌之。,GJTS-XXD,古今圖書集成·學行典,85
技勇,道光中，石達開游衡陽，以拳術教授弟子數百人。其拳術，高曰弓箭裝，低曰懸獅裝，九面應敵每決鬬，矗立敵前，駢五指蔽其眼，即反跳百步外，俟敵踵至，疾轉踢其腹臍下，如敵勁，則數轉環踢之，敵隨足飛起，跌出數丈外，甚有跌出數十丈外者，曰連環鴛鴦步，少林寺、武當山兩派所無也。教授於古寺中，前幢有豐碑，高二丈，厚三尺。一日，石將遠去，酒後，言：「吾門以陳邦森為最能，應一較藝吾身緊貼碑，任汝擊三拳，吾還擊汝，亦如之。」邦森拳石，石腹軟如綿，邦森拳如著碑，拳啟而腹平。還擊邦森，邦森知不可敵，側身避，石拳下，碑裂為數段。,WIKI,清稗類鈔,252
技勇,明總兵黃蜚屯軍湖中，曾分兵攻無錫南門，與大兵戰。和尚適以事過其地，倉猝無所得兵器，乃入民居，得切麵刀及板扉各一，左手持扉作盾，捍刀矢，右手舞刀大呼，突陣助蜚兵，橫截馬足，馬仆截人，所向披靡，大兵遂奔避入城。,WIKI,清稗類鈔,103
學問,承諭讀李陸孫氏之書，慨然有感。此見進學不倦之意，然熹愚意學者當且就聖門文字，中研究得箇入頭處，卻看此等其合者，固所不遺。而其不合者，亦易看破自然不費功力也。常竊私怪彼中朋友不肯於《論語》、《孟子》、《中庸》、《大學》深下工夫，而泛觀博取於一時議論之閒，所以頭緒多而眼目少，規模廣而意味不長，試以《孟子》論子路，管仲處觀之可見其得失矣。不審明者，以為如何。,GJTS-XXD,古今圖書集成·學行典,177
志道,公即日具疏為大傷國體，力求解任歸，後璫禍大起，楊漣劾魏忠賢二十四大罪，有云：鍾羽正清修如鶴，逐之使去，其一罪也。崇禎戊辰璫敗起廢清流，猶首列公。丁丑冬，公偶爾違和家人聚，候執筆談笑而終，年八十三，平生方嚴清介，而未嘗失色于鄉黨，自諸生至登八座未嘗與一人搆，釁涉訟自奉淡薄，身服布素不嗜聲色，常食不過二器，居恆手不釋卷，藏書百篋，丹黃殆遍，卒時青人奔走號泣，焚香禱祀者不可勝計，所著有《厚德錄》、《管見錄》、《掖垣疏稿》、《崇雅堂集》及《郡志風土記》諸書。,GJTS-XXD,古今圖書集成·學行典,227
學問,口未嘗語及財利。年七十餘，猶敦學不倦。《梁書‧范縝傳》：縝未弱冠，聞沛國劉瓛聚眾講說。往從之，卓越不群而勤學，瓛甚奇之，親為之冠。在瓛門下積年，去來歸家，恆芒屩布衣，徒行於路。瓛門多車馬貴遊，縝在其門，聊無恥愧。既長，博通經術。起家齊寧蠻主簿，累遷尚書殿中郎。永明中，與魏氏和親，特簡才學之士，以為行人，著名鄰國。《魏書‧劉昺傳》：李暠私署，徵昺為儒林祭酒、從事中郎。遷撫裔護軍，雖有政務，手不釋卷。暠曰：卿注記篇籍，以燭繼晝。白日且然，夜可休息。昺曰：朝聞道，夕死可矣，不知老之將至，孔聖稱焉。昺何人斯，敢不如此。《程駿傳》：駿師事劉昺，性機敏好學，晝夜無倦。昺謂門人曰：舉一隅而以三隅反者，此子亞之也。駿謂昺曰：今世名教之儒，咸謂老莊其言虛誕，不切實要，弗可以經世，駿意以為不然。夫老子著抱一之言，莊生申性本之旨,GJTS-XXD,古今圖書集成·學行典,358
篤行,善士達善之子也。任真定衛經，歷頗有能聲，復委署稿。城邑篆大得民心，至攀轅不忍捨。任三載以親老乞養，三院薦留不得，益羨其高，旋丁父憂，養母孝敬備至，敦睦族黨，內外無閒言。平生見老貧孤寡憐而周之，施屨以濟途人無算，修建飛仙等橋十數區，生平兢持至老，為善不倦，人稱篤行君子。其子吾楫事嫡母孝，以弟子員入監謁，選授光祿署丞，以養親歸。建大市橋，好義樂施，祖孫四世並以善稱。,GJTS-XXD,古今圖書集成·學行典,182
孝友,山陰楊賓，字大瓢。工詩善書，嗜著述，鄉里有楊才子之目。又安城以友人事牽連，戍寧古塔，賓赴闕訟冤。聖祖鑒其誠，諭令之柳條邊，迎父歸養，塞外人稱為楊孝子。著有《柳邊記略》。賓既歸越，鄉人亦改稱為孝子焉。,WIKI,清稗類鈔,99
豫防,益曰：吁，戒哉。儆戒無虞，罔失法度，罔遊於逸，罔淫於樂。當四方無可虞度之時，法度易至於廢弛，故戒其失墜。逸樂易至於縱恣，故戒其遊淫。言此三者所當謹畏也。陳氏大猷曰：多事之際常情皆知儆戒。無事之時明主猶或玩弛。儆戒則強立而清明，玩弛則頹放而昏塞。,GJTS-XXD,古今圖書集成·學行典,122
讀書,唐王延齡獨夜寥寥兮，清我素襟踐藝城兮，遊遨書林觀先王之行道，見古人之同心，羲皇之精微兮，含陰吐陽周孔之奧祕兮，神入鬼出有禮樂，經邦之化有德刑，御人之術雖興風而致理，或因文而喪質，借如助築於澗垂釣，在川夢來而所象，方得繇啟而其貺必甄，何風雲之冥感，而君臣之道，全謨明弼諧，開物成務。儀在楚而何辱。隗得燕，而何遇起之來兮，而長平不守，季之入兮，而武關非固將吉凶之由，人伊存亡之有數，若乃大夫西都之佳賞，公子南皮之勝矚，將軍之畫閣，天半衛尉之涼臺水曲，馳香車與寶馬，炫纖羅及美玉，玉饌金觴，暮不歸妙，舞清歌斷，方續何貴，幸之斯甚。,GJTS-XXD,古今圖書集成·學行典,262
道德,雖然先生之道，本欲施之天下國家，而與斯人相忘於無言之境，奈何卒與時違，未獲小試乃不得已，而有是錄其志可悲也，已其道可慨也，已方且怡然自得，若將終身不肯少貶以徇時焉，嗚呼，所謂不易乎，世不成乎，名遯世無悶不見是而無悶先生真庶幾矣，成化癸卯祐初，謁函丈請教方憾親炙之，晚而猶冀夫可卒業也，踰年先生壽甫五十遽捐館舍，豈惟祐之不幸，尢斯文斯世之不幸也，抱持遺書於今廿載昏愚之質殊，無進益然，而每一讀焉，凜若先生之臨其上不敢不思，奮勵而圖無負於將來也，若夫道德宏，深言論純粹膚陋之見，未易窺測必有知德，知言君子尚論先生於天下，後世也耶。,GJTS-XXD,古今圖書集成·學行典,263
孝友,高宗友愛和、果二王，賦詩飲酒，陪宴無虛日，然不使干預政事，和少時驕抗，恆優容之。嘗命監試八旗子弟於正大光明殿，日已晡，上未退朝，和請上退食內宮，恤臣僚也。後以齋宮為更衣殿，不復駐蹕。,WIKI,清稗類鈔,91
狷介,關中二李，為康熙間大儒，亦有稱三李者，二曲、天生外，一則郿之太白山人也，名柏，字雪木。九歲孤，稍長，讀小學，曰：「道在是矣。」遂盡焚所習帖括，日誦古書。會童子試，匿廢寺眢井以免，母命之，乃一就試。補博士弟子員，旋棄去，入山力耕苦學。,WIKI,清稗類鈔,116
論樂,帝曰：夔，命汝典樂，教冑子，詩言志，歌永言，聲依永，律和聲，八音克諧，無相奪倫，神人以和。夔曰：於，予擊石拊石，百獸率舞。,CTEXT,藝文類聚 ,61
孝弟,少孤，事繼母及大父母以孝稱，年十三遊泮，家貧乏不營貨利，時以不能表揚繼母之節，為恨中年失偶，遂不復娶，從叔海門為之傳。,GJTS-XXD,古今圖書集成·學行典,59
學問,黃溍伯溫甫以學齋扁其居室而來諗于某曰：予幸以國子獲。執經於館下，忝釋褐而備官使於西陲者，二十載異時同舍生類，能以文學論議自見己，獨無稱焉。大懼，去師友日遠不得附於英傑之列爰，以學名。吾齋庶幾退，息於斯。有所自儆以為進修之地匪，但求無媿乎。今人苟未至乎。古人不敢不勉也。子其為我記之某聞魯論，所記子夏氏有仕優則學，學優則仕之言。說者，謂斯言非為學而弗仕者，勸乃為仕而弗學者戒也。然則學之優或不必於仕，仕之優曷可以無學乎。蓋古者，由家而鄉以達於國。,GJTS-XXD,古今圖書集成·學行典,222
孝弟,郭正諤，汝陽庠生，遇寇破汝居人奔竄，其母老不能行，諤負之，賊至令置其母，諤不從，賊大怒，遂俱被害，聞者哀之。,GJTS-XXD,古今圖書集成·學行典,54
孝弟,武義璜璜，兵征四方，次也；宗夷滑夏，蠢迪王人，屈國喪師，無次也。麟之儀儀，鳳之師師，其至矣乎。螭虎桓桓、鷹隼。或曰：北人，被我純繢，帶我金犀，珍膳寧，不亦享乎。曰：昔在高、文、武，實為兵主，今稽首來臣，稱為北藩，是為宗廟之神，社稷之靈也，可不享乎。龍堆以西，大漠以北，鳥裔、獸裔，郡勞王師，漢家不為也。朱之絕，捐之之力也。否則介鱗易我衣裳。君人者，務在殷民阜財，明道信義，致帝者之用，成天地之化，使粒食之民粲也，晏也。享于鬼神，不亦饗乎。天道勞功。或問勞功。曰：日一日勞，考載曰功。或曰：君逸臣勞，何天之勞。曰：於事則逸，於道則勞。周公以來，未有漢公之懿也，勤勞則過於阿衡。漢興二百一十載而中天，其庶矣乎。辟廱以本之，學校以教之，禮樂以容之，輿服以表之，復其井、刑，勉人役，唐矣夫。,GJTS-XXD,古今圖書集成·學行典,341
方正,太極殿始成，王子敬時為謝公長史，謝送版，使王題之。王有不平色，語信云：「可擲箸門外。」謝後見王曰：「題之上殿何若？昔魏朝韋誕諸人，亦自為也。」王曰：「魏阼所以不長。」謝以為名言。,CTEXT,世說新語 ,89
明智,嘉、道名將，首推二楊。果勇侯芳則有夫人龍氏，為華陽人。侯方任寧陝總兵，夫人歸焉，婚三日，終南教匪熾，侯率兵搜賊。明年，調署固原提督，夫人方懷妊未行。及秋，寧陝鎮兵以停餉兩月，嘖有叛言，鎮將不善駕馭，勢岌岌不可終日。或請夫人乘夜速行，夫人曰：「叛否不可知，若行而後叛，是通賊也。不然，何以先知？」卒不行。亂作，殺營官，肆焚掠，闔城擾攘，官民眷屬夤夜驚竄，反依夫人為逃死藪。方是時，未叛者拒於內，曰：「夫人勿死，我輩受恩重，誓禦賊以衛夫人。即不敵而死，主將聞之，亦見我輩心也。」已叛者拒於外，曰：「夫人勿驚，我輩受恩重，情急而叛，無與夫人事。誠慮外寇驚及夫人，主將聞之，無以明我輩心也。」先是，鎮署司餉員朱之貴，性吝刻，眾欲殺之。夫人藏之複壁中，佯令追捕，眾意乃釋。黎明，叛眾請見夫人，奴婢及避難婦女倉皇號涕，求勿放入。夫人怒曰,WIKI,清稗類鈔,362
婚姻,滿洲王公貴族娶婦，例於文定之日，有福晉二人往女家。新婦合目盤膝坐於床邊，二福晉入新人房，以如意置之衣上，復以小荷包二枚懸於其鈕，每一荷包置金錢一枚。又以金戒指二戴其手指，上鐫「大喜」二字。滿族婚事之宴客，飲至半酣，婦女出而敬酒。以大碗滿斟，跪於地奉客，必俟飲盡乃起。,WIKI,清稗類鈔,133
孝弟,生而剛方，言笑不苟，事親最孝。母賀氏年八十有九，瘋疾十餘載，皋生與同榻未嘗少離。母歿，葬祭盡禮不煩。兩兄與昆弟處雍雍肅肅，教養諸姪一如己子。遇父母誕逝日輒嗚咽不食。同郡桑日昇尢心服焉。嘗曰：杼翁孝友性成，未可學也。年八十七卒。里中諡曰端毅先生。,GJTS-XXD,古今圖書集成·學行典,122
詆毀,張天覺言近世文館寂寞，向所謂有文者，歐陽修已老，劉敞已死，王珪、王安石已登兩府。後來所謂有文者，皆五房檢正，三舍直講，崇文校書，間有十許人。今日之所謂詞臣者，曰陳絳、曰王益柔、曰許將而已。覺嘗評之：「陳絳之文如款學驥，筋力雖勞，而不成步驟；王益柔之文，如村夫織機杼，雖成幅而不成錦鏽；許將之文，如稚子吹塤，終日暄呼，而不合律呂。此三人者，皆以出辭令，行詔誥，而揚休外庭者也。今其文如此，恐不足以發帝猷，炳王度矣。」,WIKI,宋稗類鈔,207
述赦,今夫性惡之人，居家不孝悌，出入不恭敬，輕薄慢傲，凶悍無辨，明以威侮侵利為行，以賊殘酷虐為賢，故數陷王法者，此乃民之賊，下愚極惡之人也。雖脫桎梏，而出囹圄，終無改悔之心，自詩以羸敖頭，出獄踧踖復犯法者何不然。,CTEXT,潛夫論 ,103
言語,院吏曰：幼時曾見蘇學士敏捷亦不過如此，但不曾撿閱書冊耳，洪為赧然自悔失言，嘗對客自言如此，且云人不可自矜。上蔡謝氏曰：人能操無欲上，人之心則凡可以矜己，誇人者皆無足道矣。薛文清公曰：聖人所以不矜者，只為道理是天下古今人物公共之理，非己有之私故不矜。尋常事處置得宜數，數為人言之陋亦甚矣，古人功滿天地德冠人群視之，若無者分定故也，人有滿於得意而不覺形於詞色者，則其所養可知矣。,GJTS-XXD,古今圖書集成·學行典,187
聖人,《太甲中》：惟三祀，十有二月朔，伊尹以冕服，奉嗣王歸于亳，作書曰：民非后，罔克胥匡以生，后非民，罔以辟四方，皇天眷佑有商，俾嗣王克終厥德，實萬世無疆之休，王拜手稽首曰：予小子不明于德，自底不類，欲敗度，縱敗禮，以速戾于厥躬，天作孽，猶可違，自作孽，不可逭，既往背師保之訓，弗克于厥初，尚賴匡救之德，圖惟厥終，伊尹拜手稽首，曰：修厥身，允德協于下，惟明后，先王子惠困窮，民服厥命，罔有不悅，並其有邦厥鄰，乃曰：徯我后，后來無罰，王懋乃德，視乃烈祖，無時豫怠，奉先思孝，接下思恭，視遠惟明，聽德惟聰，朕承王之休無斁。《太甲下》：伊尹申誥于王曰：嗚呼。惟天無親，克敬惟親，民罔常懷，懷于有仁，鬼神無常享，享于克誠，天位艱哉。德惟治，否德亂，與治同道罔不興。與亂同事罔不亡，終始慎厥與，惟明明后，先王惟時懋敬厥德，克配上帝，今王嗣有令緒，尚監茲哉。若升高，必自下，若陟遐，必自邇，無輕民事，惟難，無安厥位，惟危，慎終于始，有言逆于汝心，必求諸道，有言遜于汝志，必求諸非道，嗚呼。,GJTS-XXD,古今圖書集成·學行典,435
德化,所謂守者，心也。有度之士，情意精專，心思獨覩，不驅於險墟之俗，不惑於眾多之口；聰明懸絕，秉心塞淵，獨立不懼，遯世無悶，心堅金石，志輕四海，故守其心而成其信。凡器則不然，內無持操，外無準儀；傾側險詖，求同於心，口無定論，「不恒其德」，二三其行。秉操如此，難以稱信。,CTEXT,潛夫論 ,131
仙道,又曰：彭祖，諱鏗，帝顓頊玄孫，至殷之末世，年已七百餘歲而不衰，少好恬靜，惟以養神治生為事，王聞之，以為大夫，稱疾不與政事，善於補導之術，并服水桂雲母粉麋角，常有少容，采女乘輜軿，往問道於彭祖，采女具受諸要以教王，王試為之有驗，欲秘之，彭祖知之，乃去，不知所如，其後七十餘年，門人於流沙西見之。又曰：王烈，字長休，邯鄲人也。烈入河東抱犢山中，得一石室，室中有兩卷素書，烈讀不知其字，不敢取，頗諳十數字形體，歸書作以示嵇叔夜，叔夜盡知其字，烈喜，乃將叔夜往識其經，分明了了，往至失石室所在。烈竊語弟子曰：叔夜不應得道故也。又曰：欒巴者，蜀郡人也。正朝大會，巴獨後到，又不飲而南噀，有司奏巴大不敬，有詔問巴。巴頓首謝曰：臣鄉里以臣能治鬼護病，為臣生立廟，今旦耆老皆入臣廟，不可委之，是以頗有酒色，臣適來，本縣成都市上失火，臣故噀酒為雨以滅火，非敢不敬，罪當可坐，詔原復坐，即驛書問成都，成都答言，正旦失火，食時有大雨從東北來，火乃息，雨皆作酒臭。又曰：河上公，莫知姓名也。,CTEXT,藝文類聚 ,433
雅量,漁家多畜鸕鶿以捕魚，湘潭潘某，明末時，官武弁，隸統兵官同邑劉髦嗣部下。一日，犯令當誅，劉惜其勇，曲宥之。後戰死，子孫以漁為業，然皆感劉恩，每年開網，凡三日內所得魚，悉以輸劉。乾隆朝，劉族益繁，潘仍照常供應不稍衰也。至劉之五世孫賓門太史時，始罷其饋以全祖德。,WIKI,清稗類鈔,128
讀書,精義諸老先生說，非不好，只是說得忒寬易，使人向別處去，某所以作箇集注，便要人只恁地思量文義，曉得了只管翫味，便見聖人意思出來。看精義，須寬著心，不可看殺了。二先生說，自有相關透處，如伊川云：有主則實。又云：有主則虛。如孟子云：生於其心，害於其政；發於其政，害於其事。又云：作於其心，害於其事；作於其事，害於其政。自當隨文、隨時、隨事看，各有通徹處。讀論語，須將精義看。先看一段，次看第二段，將兩段比較孰得孰失，孰是孰非。又將第三段比較如前。又總一章之說而盡比較之。其閒須有一說合聖人之意，或有兩說，有三說，有四五說皆是，又就其中比較疏密。如此，便是格物。及看得此一章透徹，則知便至。一章之中，程子之說多是，門人之說多非。然初看時，不可先萌此心，門人所說亦多有好處。蜚卿曰：只將程子之說為主，如何。曰：不可，只得以理為主，然後看他底。看得一章直是透徹了，然後看第二章，亦如此法。若看得三四篇，此心便熟，數篇之後，迎刃而解矣。且如格物、致知之章，程子與門人之說，某初讀之，皆不敢疑。後來編出細看，見得程子諸說雖不同，意未嘗不貫。其門人之說,GJTS-XXD,古今圖書集成·學行典,467
篤行,其父暘谷規創義塾，以私淑里人，未竟而沒。光遠經畫成之，作堂室四十五間，藏貯圖史，延師儒招學者，割上田五百畝贍之，黃學士溍有記。,GJTS-XXD,古今圖書集成·學行典,63
紕謬,程覃尹京日，有治聲，唯不甚知字。嘗有部民投牒，乞執狀造橋。覃大書昭執二字。有吏在旁見其識，遂白之合是照執。今是昭執，乃漏下四點耳。覃遽取筆於執字下加四點，遂為昭熱焉。乾道中，駁放秦塤等科名。方集議時，中司誤以駁為剝。眾雖知其非，畏中司護前，遂皆書曰剝。可寓一笑。,WIKI,宋稗類鈔,131
孝弟,家門雍睦，七葉共居，犬豕同乳，烏鵲通巢，時人以為義感之應。州縣上其事，上遣平昌公宇文詣其家勞問之。治書御史柳彧巡省河北，表其門閭。漢王諒為并州總管，聞而嘉歎，賜兄弟二十餘人衣各一襲。,GJTS-XXD,古今圖書集成·學行典,91
任道,秦漢以來，諸儒生於籍，去書焚師，異指殊之，後不惟孔道晦蝕，孟氏之說亦鮮知之，千數百年閒，何可謂無人則往往孤立寡儔唱焉，莫之和也絕焉，莫之續也，乃至國朝之盛，南自湖湘，北至河洛，西極關輔，地之相去何啻千餘里，而大儒輩出，聲應氣求若合符節，曰極，曰誠，曰仁，曰道，曰忠，曰恕，曰性命，曰氣質，曰天理人欲，曰陰陽鬼神，若此等類，凡皆聖門講學之樞要，而千數百年習浮踵漏莫知其說者，至是脫然如沈痾之開，大寐之醒，至於呂謝游楊尹張侯胡諸儒切磋究之，分別白之，亦幾無餘蘊矣，然而絕之久而復之難，傳者寡而咻者眾也，朱文公先生始以彊志博見凌高厲空，自受學延平李先生，退然如將弗勝，於是斂華就實，反博歸約，迨其蓄久而思渾，資深而行熟，則貫精粗，合內外群獻之精蘊，百家之異指，條分縷析，如示諸掌,GJTS-XXD,古今圖書集成·學行典,336
君道,齊宣王謂尹文曰：「人君之事何如？」尹文對曰：「人君之事，無為而能容下。夫事寡易從，法省易因；故民不以政獲罪也。大道容眾，大德容下；聖人寡為而天下理矣。《書》曰：『睿作聖』。詩人曰：『岐有夷之行，子孫其保之！』」宣王曰：「善！」,CTEXT,說苑 ,113
廉儉,未幾，內召為刑部侍郎，居京師，同僚非公事不得見，所治獄無縱無濫。蒞部事畢，歸坐一室，家人為設食飲，暮則置燭對書，坐倦而寢，否則坐暗中，倦亦寢，雖飢甚，不自言也。假歸浙江時，大府讌之，雨，著屐往，終飲，群官擁送，鼓吹啟戟門，呼輿馬，乃笑索繖，自執之，揚揚出門去。,WIKI,清稗類鈔,130
天地,堯治天下，伯成子高立為諸侯。堯授舜，舜授禹，伯成子高辭為諸侯而耕。禹往見之，則耕在野。禹趨就下風，立而問焉，曰：「昔堯治天下，吾子立為諸侯；堯授舜，舜授予，而吾子辭為諸侯而耕。敢問其故何也？」子高曰：「昔堯治天下，不賞而民勸，不罰而民畏。今子賞罰而民且不仁，德自此衰，刑自此立，後世之亂自此始矣。夫子闔行邪？無落吾事！」俋俋乎耕而不顧。,CTEXT,莊子 ,168
技勇,杭州虎跑之勝，同於理安寺，山路愈入愈幽，竹柏交光，小徑純綠，所謂紫李黃瓜者，雖不多見，然烏紗白祫，道衣固已涼也。祖塔院有二泉，範之以石，厥狀如井，水色清深，東坡七律尚鐫之壁間。西嚮，則宋僧濟顛師塔在焉，坊表尚存，然師塔窪下，塔上有積水，草木陰穢，似久弗治。院中列石桃五，重可五六斤，其最巨者殆二十餘斤。頂尖而滑，若常經撮取者，尖上尚帶汗漬。光緒時，閩人林紓之弟子陳某，恆自負多力，則力撮其小者，久撮莫起，寺僧微哂。林前請曰：「石桃滑如是，非日撮之者不得是形。大師設此，必精少林之學，幸試撮之，以廣眼福。」僧遜謝不可。林再三請，乃出一小沙彌，令撮其小者，則從容如掇饅頭，其力之大可想。沙彌指堅硬如鐵，意此二十餘斤之石桃，必此僧撮之，第對客不欲自炫其技耳。,WIKI,清稗類鈔,326
謙讓,至道興矣。已仰其成，復何與焉。故可以歌南風之詩，彈五弦之琴也。成此功者非有他，崇讓之所致耳。孔子曰，能以禮讓為國，則不難也。在朝之人不務相讓久矣，天下化之。自魏代以來，登進辟命之士，及在職之吏，臨見受敘，雖自辭不能，終莫肯讓有勝己者。夫推讓之風息，爭競之心生。孔子曰，上興讓則下不爭，明讓不興下必爭也。推讓之道興，則賢能之人日見推舉；爭競之心生，則賢能之人日見謗毀。夫爭者之欲自先，甚惡能者之先，不能無毀也。故孔墨不能免世之謗己，況不及孔墨者乎。議者僉然言，世少高名之才，朝廷不有大才之人可以為大官者。山澤人小官吏亦復云，朝廷之士雖有大官名德，皆不及往時人也。余以為此二者皆失之矣。非時獨乏賢也,GJTS-XXD,古今圖書集成·學行典,297
篤行,林恩，邑東南司家村。舊有土橋，不時衝沒，恩捐貲改建石橋，往來便之。置義塚施棺木，三年不倦。有逋負者悉焚其券。嘗輸粟濟饑，院司旌曰尚義之門。,GJTS-XXD,古今圖書集成·學行典,69
孝弟,父隋末死亂兵，遺腹生少元。甫十歲，問父所在，母以告，即哀泣求尸。時野中白骨覆壓，或曰：以子血漬而滲者，父胔也。少元鑱膚，閱旬而獲，遂以葬。創甚，彌年乃興。貞觀中，州言狀，拜徐王府參軍。,GJTS-XXD,古今圖書集成·學行典,92
志道,蜀亡，僑寓江左。金華王柏，得朱熹三傳之學，嘗講道於台之上蔡書院，從而受業焉。自《六經》、《語》、《孟》傳註，以及周、程、張氏之微言，朱子所嘗論定者，靡不潛心玩索，究極根柢。用功既專，久而不懈，所學益弘深微密，南北之士，鮮能及之。至元中，行臺中丞吳曼慶聞其名，延至江寧學宮，俾子弟受業，中州士大夫欲淑子弟以朱子《四書》者，皆遣從游，或闢私塾迎之。其在維揚，來學者尤眾，遠近翕然，尊為碩師，不敢字呼，而稱曰導江先生。大臣薦諸朝，特命為孔、顏、孟三氏教授，鄒、魯之人，服誦遺訓，久而不忘。氣宇端重，音吐洪亮，講說精詳，子弟從之者，詵詵如也。其高第弟子知名者甚多，夾谷之奇、楊剛中尤顯。有《經說》及文集行世。吳澄序其書，以為議論正，援據博，貫串縱橫，儼然新安朱氏之尸祝也。至正中，真州守臣以及郝經、吳澄皆嘗留儀真，作祠宇祀之，曰三賢祠。,GJTS-XXD,古今圖書集成·學行典,364
喪祭,閩人信鬼，鬼且有姓名。其於子女初生也，即赴叢葬處招新死之鬼，虛奉而歸，永久祀之，以祈終身之福。更有所謂下爺者，曰地主，亦家祀之，實則所祀者乃病癘而死者也。每入市，必見餚饌滿地，或十簋，或八簋，以祀地主。祭品為豬魚雞鴨，品必兩簋，一烹一不烹，亦古血食義也。,WIKI,清稗類鈔,127
異數,王岐公在翰林時，中秋有月，上問當直學士是誰？左右以姓名對。命小殿對設二位，召來賜酒。俄頃宣至，設坐公奏故事無君臣對坐之禮，乞正其席。上云：「月色清美，與其醉聲色，何如與學士論文。若要正席，則外廷賜宴。正欲略去苛禮，放懷飲灑。」公固請不已，再拜就坐。上引謝莊賦，李白詩，稱美其才。又出御製詩示公，公歎仰聖學高妙。每起，必有內侍扶掖，不令下拜。夜漏三鼓，上悅甚，令左右宮嬪各取領巾裙帶，或團扇手帕求詩。內侍舉牙床，以金鑲水晶研，珊瑚筆格，玉管筆，皆上所用者。公應之，略不停綴，都不蹈襲前人，盡出一時新意。仍稱所長，人人得其歡心，悉以呈上。上云：「須與學士潤筆。」遂各取頭上珠花、簪公襆頭，戴不盡者，置公袖中。宮人旋取針線縫公袖口。宴罷，月將西沉，上命撤金蓮炬，命內侍扶掖歸院。都下盛傳天子請客。明年中秋，公已參政。蔡確為學土，上講故事，命宮嬪求詩。蔡奏才思短澀，酒再行而止。左右不悅，云：「這個學士，上何須鍾愛。」金蓮炬送歸，唐令狐已有故事。宋朝凡有三人：王岐公珪、蘇端明軾、史少保浩。,WIKI,宋稗類鈔,441
孝弟,萬曆戊午有巨盜張三趙山者欲其富，鄰沈姓以天雨陰黑誤入其家，永謨母為盜所執。永謨奔救以身蔽母。母得脫，而永謨右臂為盜砍折悒鬱死。少有至性。父疾，盛暑晝夜不解帶。母朱性嚴事之必極愉婉。與弟同爨頗有張公藝陸九韶遺風。孫嘉謀之子，年十六。母范氏病篤，刲股肉以療母。萬曆三十三年事也。縣令杜士全太守龔勉並給匾旌其廬。,GJTS-XXD,古今圖書集成·學行典,153
孝弟,董正誼，邑庠生，幼知孝愛，稍長奉養期於盡歡，一日母病湯藥無效，乃禱於天，願以身代割股以供，病尋愈，知縣贈匾以旌。,GJTS-XXD,古今圖書集成·學行典,56
講學,《上蔡》所云止觀之說恐亦是借彼修行之目以明吾進學之事，若曰彼之參請猶吾所謂致知，彼之止觀猶吾所謂克己也。以其語錄考之，其不以止觀於克己，同塗共轍明矣。明道適僧舍，見其方食而曰三代威儀盡在是矣，豈真欲入叢林耶？胡文定所以取楞嚴圓覺，亦恐是謂，於其術中猶有可取者，非以為吾儒當取之以資己學也。孔子曰攻乎異端，斯害也已。呂博士謂君子反經而已矣。經正斯無邪慝，今惡邪說之害正而攻之則適，所以自敝而已。此言誠有味者，故熹於釋學雖所未安，然未嘗敢公言詆之，特以講學所由有在，于是故前日略扣其端，既蒙垂教復不敢不盡所懷，恐未中理，乞賜開示，不憚改也，更願勿以鄙說示人，要于有定論而已。,GJTS-XXD,古今圖書集成·學行典,285
權譎,楊後，會稽人。其母張氏，舊隸德壽樂部。誕後東朝禁中。自是養於宮中，既久，新樂純熟。所生母還民間。後在楊才人位下，以琵琶隸慈福宮，舉動當太后意。寧宗朝長信宮，悅之。後憲聖以賜寧宗，進位為婕妤。後醜其母家，會有楊次山者。亦會稽人，後自謂其兄也。遂姓楊氏。,WIKI,宋稗類鈔,125
浮侈,王者以四海為一家，以兆民為通計。一夫不耕，天下必受其飢者；一婦不織，天下必受其寒者。今舉世舍農桑，趨商賈，牛馬車輿，填塞道路，游手為功，充盈都邑，治本者少，浮食者眾。「商邑翼翼，四方是極。」今察洛陽，浮末者什於農夫，虛偽游手者什於浮末。是則一夫耕，百人食之，一婦桑，百人衣之，以一奉百，孰能供之？天下百郡千縣，市邑萬數，類皆如此。本末何足相供？則民安得不飢寒？飢寒並至，則安能不為非？為非則姦宄，姦宄繁多，則吏安能無嚴酷？嚴酷數加，則下安能無愁怨？愁怨者多，則咎徵並臻。下民無聊，則上天降災，則國危矣。,CTEXT,潛夫論 ,251
科名,祥符中，西蜀有二舉人同硯席。既得舉，貧甚，幹索旁郡以辦行。將迫歲，始離鄉里。懼引保後時，窮日夜以行。至劍門張惡子廟，號英顯王。其靈蚃震三川，過者必禱焉。二子過廟，已昏晚，大風雪，苦寒不可夜行，遂禱於神。各占其得失，且祈夢為信。就廟廡下席地而寢。入夜風雪轉甚，忽見廟中燈燭如晝，肴俎甚盛。人物紛然往來，俄嗬導自遠而至，聲振四山，皆嶽瀆貴神也。既就席，賓主勸酬如世人。二子大懼，潛起伏暗處觀焉。酒行，忽一神曰：「帝命吾儕作來歲狀元賦，當議題。」一神曰：「以鑄鼎象物為題。」既而諸神分綴一韻，且各刪潤雕改。又商確久之，遂畢。朗然誦之曰：「當召作狀元者魂魄授之。」二子默喜,WIKI,宋稗類鈔,282
孝弟,王思誠濟寧之寧陽縣上所部儒士王治孝行。曰：治幼好學。長出贅，暇必歸省其親妻。亦時往拜候執婦道。及父卒，旦夕臨墓者，百日衣衰麻，絕葷酒塊，伏外氏客亭，不入私室，以終喪。迨出，舍昆弟破其家產，存者，宅圃而已。治蓻麻樹桑，授徒以養母。雞鳴出採薪，且歸課講。每食必親饋定省，溫凊出告。反面一以禮不苟。母誕辰，至將具酒餚憂無資。早起啟戶，見棄物在道，縮身闔戶。伺之，良久無人焉。迫視之，得米一囊，鈔若干緡。即以壽其母。或者以為天賜出獲瓜果，必包筐捧行憩則盥。而後持嘗得魚數尾，家遠暑盛恐餒，則熟以歸獻。歲饑糴負百里，外妻脫簪珥以易米。故鄰里藜藿不充，母獨足粒食。母疽發，妻吮之。目盲，餂之。至大閒大疫，母亦染之。治減食色，憂調嘗湯藥，衣履不解。病篤，醫云汗苦，則差甘則不可為也。妻取嘗極苦，病果愈。後旬日，病復作，而卒。治勺水不入口者。累日哭踊絕，而後蘇貧，不克葬殯于堂。居倚廬，毀骨立。寒不綿，暑不扇，冬大雪，擁廬。妻每為絮衣，使其子覆。其身去輒，徹之心痛，不堪藥。宜以酒下，竟不用。以姜湯易之，既大祥。僦工伐，伏山石為槨山，違家幾一舍。晨往督視，暮還其次。妻往饁之足，趼流血徹襪,GJTS-XXD,古今圖書集成·學行典,486
孝弟,姚美，三歲墮井，母從井救之，見者以為母子俱亡也。藉天幸，俱得出。後美以祿養，鄉黨稱孝焉，又建思母亭，以志永思。,GJTS-XXD,古今圖書集成·學行典,55
篤行,讀書好義，不事進取而家裕于資。值歲歉，輒贍貧乏，鄉里稱為義翁。至元間撫州進賢等處饑，告糴，發粟八千石賑之，不受其直其子志文，克紹先志，嘗出粟帛賙困窮，及不能婚葬者。人號之曰：文山。,GJTS-XXD,古今圖書集成·學行典,90
任道,黃仲昭先生不可作，千載仰儀型。道脈承伊洛，心傳在考亭。池涵新漲綠，碑蝕古苔青。墜緒今誰續，斜陽草滿庭。行同柳下誰堪並，學受河南獨得真。世道能扶公論在，廟廷從祀表章新。堂堂遺像瞻依處，萬古雲霄一鳳麟。,GJTS-XXD,古今圖書集成·學行典,99
孝弟,其家法子弟無私財，若田圃所入米之屬必白于長藏之廩，若商賈所得錢帛之屬必白于長藏之庫，以供婚姻喪葬祭祀飲食費，各有常數。一門之內雍雍如也。其家舊隸戎籍，有司徵之，崇諸弟方爭行，適崇子孟自外歸又請曰：孟世嫡也。即辭父母于役。成化初有司以其義行上聞。,GJTS-XXD,古今圖書集成·學行典,122
孝弟,在富室不可以為難，惟貧困不給之家而亦欲盡。夫養生送死之禮豈不難哉。觀宋孝子侯義傭人，營養痛里人之薄葬，思以慰其親。一旦母卒，晝則負土為墳，夜則哀號墓側，致妻子困匱不暇。顧故其純孝一念，感于幽明瑞應，草木馴及蛇鴿化。被賊盜豈偶然哉。為人子若義者，亦可謂孝矣。傭身事母為家貧，母沒哀號夜及晨。妻子嗷嗷膳不給，辛勤負土只成墳。瓜生同實木連枝，盜賊相知不忍欺。蛇鴿俱馴來繞護，由來純孝感天知。,GJTS-XXD,古今圖書集成·學行典,192
貴信,齊桓公伐魯，魯人不敢輕戰，去魯國五十里而封之，魯請比關內侯以聽，桓公許之。曹翽謂魯莊公曰：「君寧死而又死乎？其寧生而又生乎？」莊公曰：「何謂也？」曹翽曰：「聽臣之言，國必廣大，身必安樂，是生而又生也。不聽臣之言，國必滅亡，身必危辱，是死而又死也。」莊公曰：「請從。」於是明日將盟，莊公與曹翽皆懷劍至於壇上。莊公左搏桓公，右抽劍以自承，曰：「魯國去境數百里，今去境五十里，亦無生矣。鈞其死也，戮於君前。」管仲、鮑叔進，曹翽按劍當兩陛之間曰：「且二君將改圖，毋或進者。」莊公曰：「封於汶則可，不則請死。」管仲曰：「以地衛君，非以君衛地，君其許之。」乃遂封於汶南，與之盟。歸而欲勿予。管仲曰：「不可。人特劫君而不盟，君不知，不可謂智；臨難而不能勿聽，不可謂勇；許之而不予，不可謂信。不智不勇不信，有此三者，不可以立功名。予之，雖亡地亦得信。以四百里之地見信於天下，君猶得也。」莊公，仇也；曹翽，賊也。信於仇賊，又況於非仇賊者乎？夫九合之而合，壹匡之而聽，從此生矣。管仲可謂能因物矣。以辱為榮，以窮為通，雖失乎前，可謂後得之矣。物固不可全也。,CTEXT,呂氏春秋 ,467
學問,所論為學工夫甚善，但若果是見得日用，周旋無非至善則亦不必大段著力把捉，卻恐迫切而反失之，但且悠悠隨其所向，便是持守久之純熟，自見次第矣。讀書且就分明處看涵泳不必過為考，索久之浹洽自然通透也。向說小善不足為重輕，非是以小善為不足為，但謂要識得大體，有用功處不專恃，此為本領耳。善之所在即當從之，固不可以其小而忽之也。,GJTS-XXD,古今圖書集成·學行典,157
游俠,王筠俠客趨名利，劍氣坐相矜。黃金塗鞘尾，白玉飾鉤膺。晨馳逸廣陌，日暮返平陵。舉鞭向趙李，與君方代興。,GJTS-XXD,古今圖書集成·學行典,50
隱逸,東郭先生梁石君按《韓詩外傳》：齊有隱士東郭先生、梁石君，當曹相國為齊相也。客謂匱生曰：夫東郭先生梁石君，世之賢士也，隱於深山，終不詘身下志以求仕。吾聞先生得謁曹相國，願先生為之先。臣里母相善，婦見疑盜肉，其姑去之，恨而告于里母，里母曰：安行，今令姑呼汝。即束蘊請火，去婦之家，曰：吾犬爭肉相殺，請火治之。姑乃直使人追去婦，還之。故里母非談說之士，束蘊請火，非還婦之道也。然物有所感，事有可適，何不為之先。匱生曰：愚恐不及，然請盡力為東郭先生、梁石君束蘊請火。於是乃見曹相國，曰：臣之里、有夫死三日而嫁，有終身不嫁者，將何娶焉。相國曰：吾亦娶其終身不嫁者耳。匱生曰：齊有隱士東郭先生、梁石君，世之賢士也，隱於深山，終不詘身下志以求仕。相國娶婦，欲娶其不嫁者，取臣獨不取其不仕之臣耶。於是曹相國因匱生束帛安車迎東郭先生、梁石君，厚客之。漢初與四皓同被徵，不至，時人為之語曰：商山四皓不如淮南一老。,GJTS-XXD,古今圖書集成·學行典,396
任道,是年，贈太師大中大夫，諡文靖紹興，十二年，追封吳國公，咸淳三年，立龜山書院，御筆書龜山書院，額仍詔郡縣，撥田優恤，後嗣春秋，致祭明，成化元年敕，建延平道南祠像祀先生，以羅豫章，李延平，配享，弘治八年，追封將樂伯，從祀孔廟。,GJTS-XXD,古今圖書集成·學行典,111
符命,伊上古之初肇，自昊穹之生民，歷選列辟，以迄于秦，率邇者踵武，逖聽者風聲，紛綸葳蕤，湮滅而不稱者，不可勝數也。繼昭夏，崇號謚，略可道者，七十有二君。書曰：元首明哉。股肱良哉。因斯以談，君莫盛於唐堯，臣莫賢於后稷，后稷創業於唐堯，公劉發跡於西戎，文王改制，大行厥成，故軌跡夷易，易遵也。湛恩庬鴻，易豐也。憲度著明，易則也。垂統理順，易繼也。是以業隆於襁褓，而崇冠于二后，未有殊尤絕跡，可考於今者也。然猶躡梁父，登泰山，建顯號，施尊名，大漢之德，烽音蜂。涌源泉，沕潏曼羨，旁魄四塞，雲布霧散，上暢九垓，下泝八埏，昆蟲凱澤，迴首面內，然後囿騶虞之珍群，儌麇鹿之怪獸，導一莖六穗於庖，犧雙觡共皋之獸，招翠黃乘龍於沼，欽哉符瑞臻茲，猶以為德薄，不敢道封禪，蓋周躍魚隕航，休之以燎，此之為符也。以登介丘，不亦恧乎。進讓之道，何其爽與。,CTEXT,藝文類聚 ,360
技勇,雍、乾間，與甘鳳池同時善技擊者九人，第一手為僧，第十手為白太官。太官藝不及人，而能騰踔空中。九人者，以僧淫兇已極，鄉里備受荼毒，思除其害，約日共往。僧即日食人腦三枚者也，亦不懼，持大鐵杖重三四百斤，運動如飛。眾悉力接戰，鬬方酣，不防太官自空中飛下，直劈其首，自頂至項，析為半，猶苦鬬半時也。,WIKI,清稗類鈔,145
諫諍,寇連才，直隸昌平州人。年十五，以閹入宮，事孝欽后，為梳頭房太監，頗得寵，遂掌會計。稍長，見孝欽淫縱，屢諫，孝欽雖呵斥之，亦不加罪。已而為奏事處太監，年餘，復為會計房太監。光緒乙未十月，孝欽杖瑾、珍二妃，蓄志廢立。迫德宗為樗蒱戲，勸吸鴉片，別令太監李蓮英及內務府人員在外造謠，誣德宗失德，為廢立之地。又將修圓明園，寇憂之。丙申二月初十日晨起，孝欽方垂帳臥，寇流涕長跪，孝欽揭帳叱問。寇哭曰：「國危至此，老佛爺即不為祖宗天下計，獨不自為計乎？何忍更縱游樂，生內變也。」孝欽以為狂，叱之去。寇乃請假五日歸，訣其父母兄弟，出其所記宮中事一冊，授之弟，還宮，則分所蓄與小璫。,WIKI,清稗類鈔,282
孝弟,羅山，本縣民，事親至孝，母病朝夕不離臥側，號泣籲天，願以身代，久之服藥無效，親嘗母糞，母病忽愈，人咸謂至孝所感，年九十九卒，子文光博野教諭，孫萬善白水知縣。,GJTS-XXD,古今圖書集成·學行典,78
隱逸,其先過江居豫章建昌縣。續之年八歲喪母，哀戚過於成人，奉兄如事父。豫章太守范甯於郡立學，招集生徒，遠方至者甚眾。續之年十二，詣甯受業。居學數年，通《五經》并《緯候》，名冠同門，號曰顏子。既而閑居讀《老》、《易》，入廬山事沙門釋慧遠。時彭城劉遺民遯跡廬山，陶淵明亦不應徵命，謂之尋陽三隱。以為身不可遣，餘累宜絕，遂終身不娶妻，布衣蔬食。劉毅鎮姑孰，命為撫軍，徵太學博士，並不就。江州刺史每相招請，續之不尚節峻，頗從之游。常以嵇康《高士傳》得出處之美，因為之注。高祖之北討，世子居守，迎續之館于安樂寺，延入講禮，月餘，復還山。江州刺史劉柳薦之高祖，曰：臣聞恢燿和肆，必在兼城之寶；翼亮崇本，宜紆高世之逸。是以渭濱佐周，聖德廣運，商洛匡漢，英業乃昌。,GJTS-XXD,古今圖書集成·學行典,321
孝弟,家貧，竭力營養。或憐之，貸以錢數百萬，使取息自贍，戭重謝，留錢五六年不用，復返之。舉進士，調宛丘尉、舞陽主簿、通山令。時年未五十，以父樵老不第，上書請致仕，為父求官。執政諭使赴官而後請，曰：如是，則可升朝籍，遇恩及親矣。於是留妻子於家，獨奉父行，踰歲竟謝事。上官以其治縣有績，惜其去，固留之，不能止。得太子中允以歸，未至鄉里而樵卒。自畚土造冢，人有助之者，使置土冢上，去則隨撒之。服除，州以狀聞，詔賜粟帛。治平末，以翰林學士呂公著薦，起為奉寧軍推官，涇原經略使亦奏辟幕府。戭曰：向所以未老致仕，欲官及親也。既不能及，尚庶幾以恩德贈，今則無及矣。姻族語其妻聶氏，使勸戭仕，曰：吾不得，無以助君子，矧敢強其所不欲以累其高哉。聶事舅姑亦以孝義著。戭忠信自將，篤行苦節，不仕而卒。司馬光為銘其墓。李繼成，少孤，事母以孝聞，母卒，居喪哀毀，躬負土成墳，晝夜哭奠。郡邑上其事，詔旌表賜粟帛。父倫為許州行軍司馬，有罪當誅，令坤請以身代，上憐其孝，議從減等，卒祀孝子祠。隨父寅守西和州，元兵陷城，母仰藥死，二子俱死母側。,GJTS-XXD,古今圖書集成·學行典,452
誅謫,秋壑賜第，正在蘇堤。時有遊騎過其門，每為偵事者密報，必致羅織有官者被黜，有財者被禍，逮世變而後已。近有題其養樂園云：「老壑曾居葛嶺西，遊人誰敢問蘇堤！勢將覆餗不回首，事到出師方噬臍。廢圃久無人作主，敗垣惟有客留題。算來只有孤山耐，依舊梅花片月低。」又過葛嶺二詩云：「當年誰敢此經過，相國門前衛士多。諸葛功名猶未滿，周公事業竟如何！雕梁雨蠹藏狐鼠，花礎雲蒸長薛蘿。萬死莫酬亡國恨，空留遺跡在山阿。」「樓台突兀妓成圍，正是襄樊失援時。王氣暗隨檀板歇，江山流入玉簫悲。姓名不在功臣傳，家廟徒存禦賜碑。誤國誤民還自誤，滿庭秋草露垂垂。」,WIKI,宋稗類鈔,264
誠廉,石可破也，而不可奪堅；丹可磨也，而不可奪赤。堅與赤，性之有也。性也者，所受於天也，非擇取而為之也。豪士之自好者，其不可漫以汙也，亦猶此也。,CTEXT,呂氏春秋 ,69
智,或問曰：士或明哲窮理，或志行純篤，二者不可兼。聖人將何取。對曰：其明哲乎。夫明哲之為用也。乃能殷民阜利，使萬物無不盡其極者也。聖人之可及，非徒空行也，智也。伏羲作八卦，文王增其辭，斯皆窮神知化，豈徒特行善而已乎。易離象稱大人以繼明，照于四方，且大人、聖人也。其餘象皆稱君子，蓋君子通於賢者也。聰明惟聖人能盡之大，才通人有而不能盡也。書美唐堯欽明為先驩兜之舉，共工四岳之薦，鯀堯知其行，眾尚未之信也，若非堯則裔土多凶、族兆民長、愁苦矣，明哲之功也。如是，子將何從。或曰：俱謂賢者耳。何乃以聖人論之。對曰：賢者亦然。人之行莫大於孝，莫顯於清，曾參之孝有虞不能易，原憲之清伯夷不能閒，然不得與游夏列在四行之科，以其才不如也。仲尼問子貢曰：汝與回也，孰愈。對曰：賜也。何敢望回回也。聞一以知十，賜也。聞一以知二，子貢之行不若顏淵遠矣。然而不服其行，服其聞一知十。由此觀之，盛才所以服人也。仲尼亦奇顏淵之有盛才也。故曰：回也非助我者也。,GJTS-XXD,古今圖書集成·學行典,413
孝弟,母亡，事父良規不違左右，夜則寢於旁。凡衾裯薄厚、衣服寒溫、藥石精粗、飲食旨否、櫛髮翦爪、整冠結帶，如《內則》所載者，無不親之。及登進士第，以親故不願仕。良規每出，必扶掖上下，至雜立僕御中。嘗從謁文彥博，彥博異其容止，問而知之，語諸子，令視以為法。良規沒，調知武強縣。歷天章閣待制，少府少監，分司南京。,GJTS-XXD,古今圖書集成·學行典,150
情感,浙西葉令運有文名，貌婉嬺如婦人。乾隆辛丑，北上，道揚州，維舟虹橋下。時已薄暮，佇立船頭，流連光景，則有朱樓一角，障以疏簾，意當有畫中人在，頗涉幻想。少頃，果有一少女當簾立，淺絳羅衫，為白紈團扇所掩，流盼所及，又似非無意者。葉心動，顧舟子進膳，則頻頻於篷窗中睇之。樓已上燈，女則晚妝未罷也。葉思果為倡家者，將往訪之。會舟子欲趁潮夜行，遂不果。,WIKI,清稗類鈔,170
情感,吳人姜雪英，宦家女也，美而豔，知書。悅西鄰姚某，中心藏之久矣。一日，遇於虎邱，雖流目送盼，一瞥間，各相避，自是不面者半載。姚之父母為聘他姓女，雪英聞之而慍，遂病。一日，見其臂有「雪英」二字，則針刺痕也。婢詰之，則曰：「吾不久於人世矣，刺此二字者，俾託生之家可知前身之為某也。」及姚娶婦而生子，臂有紅絲，隱約類字，審之，則雪英也。蓋雪英臥疾不久而早死矣。,WIKI,清稗類鈔,176
技勇,沈邱秦光甫，偉丈夫也，有僑狄之長，其足尺有四寸。嘗入市，遇有駕三牛之大車陷泥淖中不能出，御者知其擔稭之可四十捆，而絕有力也，哀之，則脫三牛於軛，徒手出其車。康熙乙卯，安親王伐吳三桂，求武士，或薦之，遂為稗將。以軀幹肥碩，驢馬之健者不能勝載，刀矛入其手輕僄不能用，王乃為鑄三十斤之鐵鎗，並以駝為其坐騎焉。,WIKI,清稗類鈔,151
隱逸,解印二十年，委身在丘壑。買田楚山下，妻子自耕鑿。群動心有營，孤雲本無著。因收谿上釣，遂接林中酌。對酒春日長，山村杏花落。陸生鄱陽令，獨步建溪作。早晚休此官，隨君永棲託。,GJTS-XXD,古今圖書集成·學行典,84
虛心,改過部雜錄《文中子‧問易篇》：改過不無咎者，善補過也，古之明王詎能無過，從諫而已矣，故忠臣之事君也，盡忠補過君失于上，則臣補于下，臣諫于下，則君從于上，此王道所以不跌也。《隋唐嘉話》：太宗謂梁公曰：以銅為鏡，可以正衣冠；以古為鏡，可以知興替；以人為鏡，可以明得失。朕嘗寶此三鏡，用防己過。今魏徵殂逝，遂亡一鏡矣。《西疇常言》：勿揚人過，反躬默省焉，有或類是，亟思悔而速改也，去其不善，而勉進于善，是謂之善學。過而能改者，上也，聖人也。過而不貳者，次也，幾于聖也，有過而知抑悔，又次也，亦可以為賢矣。下此則有文過而遂非者矣。舍曰：欲之而必為之辭也。故曰：吾未見能見其過而內自訟者也，吾夫子之所以歎也。有過而諱言適重，其過因言而遽改適，彰其美。晉靈公冬寒而役民鑿池，過也。能聽宛春之諫而罷其役，後世有取焉。為其能用人之善也，況不為靈者可諱過而憚改乎。《書》：或曰：有人于此人指其過而告之，則喜。曰：君子也。或曰：曷若無過而指諸夫。曰：君子履中正而行者也。故有過則人得而指諸，若夫不中不正之人終日所為皆過也。又安得而指之。《昭德新編》：曲終而奏雅，猶勝終不變其淫聲，年老而修善，猶勝終不改其前過。,GJTS-XXD,古今圖書集成·學行典,495
辨惑,魯定公之時，與齊侯會於夾谷，孔子行相事。兩君升壇，兩相處下，而相欲揖，君臣之禮，濟濟備焉。齊人鼓噪而起，欲執魯公。孔子歷階而上，不盡一等而立，謂齊侯曰：「兩君合好，以禮相率，以樂相化。臣聞嘉樂不野合，犧象之薦不下堂。夷、狄之民何求為？」命司馬請止之。定公曰：「諾。」齊侯逡巡而避席曰：「寡人之過。」退而自責大夫。罷會。齊人使優旃儛於魯公之幕下，傲戲，欲候魯君之隙，以執定公。孔子嘆曰：「君辱，臣當死。」使司馬行法斬焉，首足異河而出。於是齊人懼然而恐，君臣易操，不安其故行，乃歸魯四邑之侵地，終無乘魯之心，鄰□振動，人懷嚮魯之意，強國驕君，莫不恐懼，邪臣佞人，變行易慮，天下之政，□□而折中；而定公拘於三家，陷於眾口，不能卒用孔子者，內無獨見之明，外惑邪臣之黨，以弱其國而亡其身，權歸於三家，邑土單於彊，無以制其剛。《詩》云：「有斧有柯。」言何以治之也。,CTEXT,新語 ,376
孝弟,斁波流風靡。而孝子獨能篤至行，終始不渝其誠意。惻怛可以貫金石干雲霓，若與宇宙日月同其久。於此，見天之降衷人之秉彝，不以衰世末俗，而有異也。孝子晉人，而志謂齊孝子者。蓋孝子生於晉，長於宋，沒於齊。當其一身，而天下三易姓。當時居朝廷有爵位者，朝事司馬氏，夕事劉朝事。劉夕事蕭，恬不以為怪。而孝子奉父一言，七十年餘，未嘗斯須忘，以至沒身不替。使當時有爵位者，其奉君命恪官守，亦咸若華氏子，則晉不當為宋，宋不當為齊，而孝子宜不曰：齊孝子也。,GJTS-XXD,古今圖書集成·學行典,216
孝弟,項思諭，家十都，傭樵為活養寡母。膳羞，竭力曲致，凡遇山澤珍鮮必市歸供母。母患瘋疾三十年。歲歉難給，賣妻以終養，迨歿，廬墓，終身衰麻云。,GJTS-XXD,古今圖書集成·學行典,67
師友,三原孫豹人，曾於明崇禎甲申闖寇亂時，結里中少年殺賊，失足墮坎中，幸不死。後流寓廣陵，學賈，三致千金，已而盡散之。王文簡司李揚州，慕豹人名，欲往詣之而恐其不見，乃先貽之以詩曰：「焦穫奇人孫豹人，新詩雅健出風塵。王宏不見陶潛跡，端木寧知原憲貧。」遂為莫逆。文簡俸滿入都，豹人送以詩曰：「欲問忘情老，何名並命禽。」,WIKI,清稗類鈔,154
性,人性本善氣質之稟，一昏一明一偏一正，故有善惡之不同，其明而正者，則發無不善昏，而偏者，則發有善惡，然其所以為惡者，亦自此理而發也。故曰惡亦不可，不謂之性也，然人性本善，若自一條直路，而發則無不善，故孟子不但言性善，雖才與情亦，皆只謂之善及其已發，而有善有惡者，氣稟不同耳，然其所以為惡者，亦自此理而發，故惡亦不可，不謂之性，孟子所謂莫非命也，程子所謂思慮動作皆天也，張子所謂莫非天也，陽明勝則德性用，陰濁勝則物欲行亦是此意。天命之謂性，是天分付與人底謂之性，惟皇上帝降衷于民是也，所降之衷，何嘗不善此性，本無不善，天將箇性與人，便夾了氣，與人氣裹這性，性纔入氣裡面去，便有善有惡，有清有濁，有偏有正，清濁偏正雖氣為之然著他夾了，則性亦如此。譬如一泓之水，本清流在沙石上，去其清，自若流在濁泥中去，這清底也，濁了不可以濁底，為不是水。北溪陳氏曰：天所命於人，以是理本，只善而無惡，故人所受，以為性亦本善而無惡，孟子道性善是專，就大本上說，來說得極親切，只是不曾發出氣稟一段，所以啟後世紛紛之論，蓋人之所以有萬殊不齊，只緣氣稟，不同這氣，只是陰陽五行之氣。,GJTS-XXD,古今圖書集成·學行典,476
志氣,有欲低無欲高，有欲垢無欲淨，有欲軟無欲剛，有欲煩無欲簡，有欲忙無欲閒，有欲險無欲穩，有欲牽纏無欲撇，脫有欲凝滯無欲圓通，箇中妙處，難以言述。理欲部紀事《鴻苞‧無欲篇》：海上一將門子，年少貌偉，精騎射，而以他罪廢職中，丞王公謂之曰：汝將種氣貌如此，似可用，何為置在閒局，明發校射，命中者，必用汝。明日射，連發不中，人咸惜之，曰：命也。余讀路史夏王命羿射於方豕之皮，征南之的，曰：中之，賞子萬金；不中，削十邑。羿援矢而色蕩，射之，矢逸，再發不中。王謂傅彌仁曰：羿發無不中，而今也不中，何故？對曰：若羿者，喜懼之為災，而萬金之為患也。人能遺其喜懼之私，與萬金之患，則天下無媿於羿矣。王曰：善。吾乃今知無欲之道矣。有萬金之利豔其前，十邑之患懼其後，雖以羿之神射，頓失其神，況他人哉？將門之子之發而不中，亦以是也。,GJTS-XXD,古今圖書集成·學行典,352
才辯,彼已成家，諒無兼顧力。且渠妻為貴人婢，與之爭，必不勝，子安之可也。」女曰：「否，渠與兒有前約，寒盟不可。」遂偕往。抵門，值成出，婢邀入室，詢家族，女母始敘來意，並言送女來，無再返理。婢曰：「茲事顛末，予概不知。既有前盟，而渠背之，誠為非是。但予係貴人賜，而彼無家產，居室飲食惟主人是求，多一人尚虞不給，寧容有二乎？況汝年方少艾，私約無人知，宜及此時別覓佳婿，願三思之。」女曰：「予所以蒙羞而來者，以息壤在前，已如傾出之水不可復收耳。苟相愛，奴婢犬馬皆所不辭；若不見納，請即以頸血濺汝身。」婢笑謂之曰：「勿爾，鴻毛之死，智者所羞，況戕生於此，穢名益彰。」,WIKI,清稗類鈔,276
出處,進不辨貴，退不知賤，兀然造化，忽如草木。實以家貧累積，孤寡傷心，八姪俱孤，二弟頗弱，撫之而感，古人以悲。豈能山海陋祿，申融情累。阮籍愛東平土風，融亦欣晉平閑外。,GJTS-XXD,古今圖書集成·學行典,80
聖人,以開武王。武王馳之，紂兵皆崩畔紂。紂走，反入登於鹿臺之上，蒙衣其珠玉，自燔于火而死。武王持太白旗以麾諸侯，諸侯畢拜武王，武王乃揖諸侯，諸侯畢從。武王至商國，商國百姓咸待于郊。于是武王使群臣告語商百姓曰：上天降休。商人皆再拜稽首，武王亦答拜。遂入，至紂死所。武王自射之，三發而後下車，以輕劍擊之，以黃鉞斬紂頭，縣太白之旗。已而至紂之嬖妾二女，二女皆經自殺。武王又射三發，擊以劍，斬以元鉞，縣其頭小白之旗。武王已乃出復軍。其明日，除道，脩社及商紂宮。及期，百夫荷罕旗以先驅。武王弟叔振鐸奉陳常車，周公旦把大鉞，畢公把小鉞,GJTS-XXD,古今圖書集成·學行典,258
任道,友人尹洙以書薦於中書舍人葉道卿，因石延年致之，曰：孟州司法參軍李之才，年三十九，能為古文章，語直意遂，不肆不窘，固足以蹈及前輩，非洙所敢品目，而安於卑位，無仕進意，人罕知之。其才又達世務，使少用於世，必過人遠甚，恨其貧不能決其歸心，知之者當共成之。延年復書曰：今業文好古之士至鮮且不張，苟遺若人，其學益衰矣。延年素不喜謁貴仕，凡四五至道卿門，通其書乃已。道卿薦之，遂得應銓新格，有保仕五人，改大理寺丞，為緱氏令。未行,GJTS-XXD,古今圖書集成·學行典,208
義俠,伺索出，跪而上之。索大怒，擲書去，不顧。鴻錫跪其門五晝夜，水漿不入口，困垂斃。索大驚，撫之曰：「世乃有義烈如子者乎？吾用順矣。」順就內閣試，果補錄。乙亥，聖祖親征厄魯特，鴻錫勉順曰：「國家有事，正臣子效命之秋，赤子發跡地也。」亟為治裝，請從征，遂從大將軍伯費揚古由西路進。鴻錫結束從行，方數日，家中宵小攘奪蠭起，使人追鴻錫還。乃泣謂順曰：「吾不得偕行矣。雖然，死生，命也，戰陣無勇，非孝即非忠，子必勉之。」怒馬抵家，宵小亡匿，訖無事。而順亦自力於矢石間，得功牌二，凱旋議敘，擢禮部主事。,WIKI,清稗類鈔,243
是非,天下萬里皆有是非，吾所不敢誣是者，常是非者，常非亦吾所信。然是雖常是，有時而不用；非雖常非，有時而必行，故用是而失有矣，行非而得有矣。是非之理不同，而更興廢翻為我用，則是非焉在哉？己是而舉世非之，則不知己之是；己非而舉世是之，亦不知己所非。然則是非隨眾賈而為正，非己所獨了，則犯眾者為非，順眾者為是，故人君處權乘勢，處所是之地，則人所不得非也。,GJTS-XXD,古今圖書集成·學行典,172
孝弟,劉爾慎，庠生，事親孝。其姪篤嘗以親故代祖至長安，非辜繫犴狴閒，爾慎往來同寢食其中，上官義之而白其冤。篤少歿，婦任氏守遺孤，慮貧無以立，即以己地書諸契而與之，卒成其節。弟爾怡嘗疾劇，父母日慟哭弗食，爾慎時時理湯藥，手撫摩弟腹甚至親，除穢床褥閒病閒，父母為加一餐，不解衣帶者二年焉。爾慎既老，右手弗仁。母年已耋憂之，乃強疾左手書字，謂身無恙以紿母博一笑。母歿，病中晝夜必衰絰，未禫而病革，遺命以縞衣殮，弔者皆稱之。,GJTS-XXD,古今圖書集成·學行典,205
篤行,嘉熙庚子饑，告其父楚孫曰：人饑且死，能獨飽耶。父曰：兒其勉之。會郡募發粟七邑無賑者，端履首應命，賑之，復移粟他邑，事聞授樂清簿，旌其里門曰：樂善坊。,GJTS-XXD,古今圖書集成·學行典,74
義俠,浦天玉性好施與，以說書於揚州，得厚貲，益以利濟為事。嘗於冬日說范叔綈袍故事，曲盡凍丐之狀於富室諸女郎前，且曰：「我少年時亦猶是也。我將罄所蓄，製棉襖以施凍人，種來生溫燠。」諸女郎感其言，盡發囊篋，侍女灶妾，亦有脫簪珥以為助者。是冬祈寒，雪深三尺，而城內外乞兒無不挾纊者，天玉之力也。天玉，名琳，乾隆時之江都人也。,WIKI,清稗類鈔,156
恭謹,康居貧，嘗與向秀共鍛于大樹之下，以自贍給。潁川鍾會，貴公子也，精練有才辯，故往造焉。康不為之禮，而鍛不輟。良久會去，康謂曰：何所聞而來。何所見而去。會曰：聞所聞而來，見所見而去。會以此憾之。《畢卓傳》：太興末，卓為吏部郎，嘗飲酒廢職。比舍郎釀熟，卓因醉夜至其甕間盜飲之，為掌酒者所縛，明旦視之，乃畢吏部也，遽釋其縛。卓遂引主人宴于甕側，致醉而去。《王尼傳》：尼早喪婦，有一子。無居宅，惟畜露車，有牛一頭，每行，輒使御車，暮則共宿車上。常嘆曰：滄海橫流，處不安也。俄而荊土饑荒，尼不得食，乃殺牛壞車，煮肉啖之。既盡,GJTS-XXD,古今圖書集成·學行典,256
孝弟,徐任，字惟用，父彥輝宣德中歿于京邸，任扶櫬還，晝夜號泣，繼以血。母楊氏疾，每夕稽顙北辰求代病，轉加熾，復割左股三次，作糜以進，母甘之疾遂瘳。,GJTS-XXD,古今圖書集成·學行典,70
婚姻,咸、同以前，搢紳之家蔑視商賈，至光緒朝，士大夫習聞泰西之重商，官、商始有往來，與為戚友，若在彼時，即遭物議。乾隆初，大學士趙國麟與商人劉藩長聯姻，為高宗所責。蓋乾隆辛酉六月，因仲永檀劾趙往奠俞姓之事而及之，諭云：「趙國麟素講理學，且身為大學士，與市井庸人劉藩長締結姻親，且在朕前保薦。朕已明降諭旨，較之仲永檀參奏之事，其過孰為重大？」斥劉為市井庸人，商之為世所輕乃如此。,WIKI,清稗類鈔,185
志道,少穎敏端，靖始受書，即有志聖賢之學。二十登鄉薦肄業南雍，與江西何善山遊，聞陽明先生學，又從少司成歐陽南野論道，有當於心以為非靜，無以成學，遂屏居山寺，鍵關默養多所自得。嘉靖辛丑舉進士，授戶部主事，以病乞歸，改驗封司進文選郎中，雖委蛇清要而不耐交接，苛禮進江西左參議，轉貴州提學副使，中途感疾，遂慨然歸，乃卻掃杜門，一切世好如洗。隆慶改元巡方屢薦除浙江提學副使，進南太僕寺卿。時太僕寺法弛釐革，雇役冗名，偽票諸弊著為令民力以蘇，辛未移疾懇辭，賜休沐居里。萬曆改元江陵當國以邁負盛名，欲引以為重操，江都御史王篆迎江陵意薦之，邁不應，謂其子慶曰：江陵橫終當有禍，篆非端人不可與作緣也。久之進南太常寺旋以禮部右侍郎，管南國子祭酒事，累疏乞休得請，時年六十有二，自知逝期，獨居一室，戒家人勿前，作偈云丈夫自堂，堂腳底有元路，撒手使歸家，何曾移寸步，焚香若假寐，而終蓋幾于委蛻，云邁賦性澹泊在官什三，在告什七，澄思靜照，久而有省自言，一日于幽獨中恍惚見良心，始知此心虛融，周遍而身內，有形之心非吾心也，遠近志於學道者必推白野先生焉，子序嘉靖辛酉舉人孫薦亦有聲庠序閒。,GJTS-XXD,古今圖書集成·學行典,477
科名,東坡帥武定，諸館職餞於惠濟宮。坡舉白浮歐陽叔弼、陳伯修二校理、常希古少尹，曰：「三君但飲此酒。酒釂，當言所罰。」飲竟，東坡曰：「三君為主司而失李方叔，茲可罰也。」三君漸謝而已。張文潛舍人在坐，輒舉白浮東坡曰：「先生亦當飲此。先生昔知舉而遺之，與三君之罰均也。」舉坐大笑。,WIKI,宋稗類鈔,135
心學,秉心塞淵，騋牝三千。人操心誠實，而淵深則無所為而不成其致，此富盛宜矣。疊山謝氏曰：秉心也，實故事事樸實，不尚高虛之習。秉心也，淵故事事深長，不為淺近富國彊兵，豈尚高虛務淺近者之所能辦哉。廬陵曹氏曰：人君之一心萬事之本也，文公之能勤于農桑者，此心也。所以致牝馬之多者，亦此心也。一心之誠實，淵深則無所為而不成矣。,GJTS-XXD,古今圖書集成·學行典,155
篤行,為人仗氣節，任俠好施。及丙戌饑，煮粥食貧，全活者多。歲戊子又安撫流離，施棺瘞骼。鄉人義之。子瑞郡茂才，孫男振振人稱義俠之報云。,GJTS-XXD,古今圖書集成·學行典,63
論樂,羽檄起邊亭，烽火入咸陽，徵騎屯廣武，分兵救朔方，嚴秋筋竿勁，虜陣精且彊，天子案劍怒，使者遙相望，鴈行緣石徑，魚貫度飛梁，簫鼓流漢思，旌甲被胡霜，疾風衝塞起，沙礫自飄揚，馬毛縮如蝟，角弓不可張，時危見臣節，世亂識忠良，投軀報明主，身死為國殤。薊門還北望，徭役盡傷情，笳寒蘆葉脆，弓凍紵絃鳴，梅林能止渴，複姓可防兵，燕山猶有石，須勒幾人名。,CTEXT,藝文類聚 ,168
孝養,善養者不必芻豢也，善供服者不必錦繡也。以己之所有盡事其親，孝之至也。故匹夫勤勞，猶足以順禮，歠菽飲水，足以致其敬。孔子曰：『今之孝者，是為能養，不敬，何以別乎？』故上孝養志，其次養色，其次養體。貴其禮，不貪其養，禮順心和，養雖不備，可也。易曰：『東鄰殺牛，不如西鄰之禴祭也。』故富貴而無禮，不如貧賤之孝悌。閨門之內盡孝焉，閨門之外盡悌焉，朋友之道盡信焉，三者，孝之至也。居家理者，非謂積財也，事親孝者，非謂鮮肴也，亦和顏色、承意盡禮義而已矣。,CTEXT,鹽鐵論 ,221
智,傳曰：聰者自聞，明者自見，聰明則仁愛著而廉恥分矣。故非道而行之，雖勞不至；非其有而求之，雖強不得。故智者不為非其事，廉者不求非其有，是以害遠而名彰也。詩云：不忮不求，何用不臧。,GJTS-XXD,古今圖書集成·學行典,88
篤行,城過之，慮其恥，退自匿。嘗絕糧，遣奴求米，奴以米易酒，醉臥於路。城怪其故，與弟迎之，奴未醒，乃負以歸。及覺，痛咎謝，城曰：寒而飲，何責焉。寡妹依城居，其子四十餘，癡不知人，城常負以出入。始，妹之夫客死遠方，城與弟行千里，負其柩歸葬。歲饑，屏跡不過鄰里，屑榆為粥，講論不輟。有奴都兒化其德，亦方介自約。或哀其餒，與之食，不納。後致糠覈數桮，乃受。山東節度府聞城義者，發使遺五百縑，戒使者不令返。城固辭，使者委而去，城置之未嘗發。會里人鄭俶欲葬親，貸於人無得，城知其然，舉縑與之。俶既葬，還曰：蒙君子之施，願為奴以償德。城曰：吾子非也，能同我為學乎。俶泣謝，即教以書，俶不能業，城更徙遠阜，使顓其習。學如初，慚，縊而死。城驚且哭，厚自咎，為服緦麻瘞之。《宋史‧柳開傳》：開性倜儻重義。,GJTS-XXD,古今圖書集成·學行典,340
志道,某讀程門諸子之書，見其所論，為學之方有不同者，因以程子之言質之，而竊記之，如左胡氏曰：物物致察宛轉歸己。楊氏曰：物不可勝窮也，反身而誠則舉天下之物在我矣。程子曰：所謂窮理者，非必盡窮天下之物，又非只窮一物。而眾理皆通，但要積累多，後脫然有貫通處，又曰：物我一理才明彼，即曉此不必言，因見物而反求諸身也。然語其大至,GJTS-XXD,古今圖書集成·學行典,156
方正,羊忱性甚貞烈。趙王倫為相國，忱為太傅長史，乃版以參相國軍事。使者卒至，忱深懼豫禍，不暇被馬，於是帖騎而避。使者追之，忱善射，矢左右發，使者不敢進，遂得免。,CTEXT,世說新語 ,77
知行,問明道先生曰：學只要鞭辟，近裡著己而已，故切問而近思則仁，在其中矣。言忠信行篤，敬雖蠻貊之邦行矣，言不忠信，行不篤。敬雖州里行乎哉，立則見其參於前也，在輿則見其倚。於衡也，夫然後行只此是學質美者，明得盡渣滓，便渾化卻與天地同體，其次惟莊敬以持養之，及其至則一也。竊謂切問近思是主於致知忠信篤敬，是主於力行知與行不可偏廢，而此條之意，謂隨人資質各用其力，而其至則一如是，則亦有行不假於知者，未知如何。曰：切問忠信只是汎引切己底，意思非以為致知力行之分也。質美者，固是知行俱到，其次亦豈有全不知而能行者，但因持養而所知愈明耳。,GJTS-XXD,古今圖書集成·學行典,261
聖門諸賢,大司寇正刑明辟以察獄，獄必三訊焉，有指無簡，則不聽也，附從輕，赦從重，疑獄則泛與眾共之，疑則赦之，皆以小大之比成也。是故爵人必於朝，與眾共之也，刑人必於市，與眾棄之也。古者公家不畜刑人，大夫弗養也，士遇之塗，以弗與之言，屏諸四方，唯其所之，不及與政，弗欲生之也。仲弓曰：聽獄，獄之成成何官。孔子曰：成獄成於吏，吏以獄成告於正，正既聽之，乃告大司寇聽之，乃奉於王，王命三公卿士參聽棘木之下，然後乃以獄之成疑於王，王三宥之以聽命，而制刑焉，所以重之也。仲弓曰：其禁何禁。孔子曰：巧言破律，遁名改作，執左道以亂政者殺；作淫聲，造異服，設伎奇器，以蕩上心者殺；行偽而堅，言詐而辯，學非而博，順非而澤，以惑眾者殺；假於鬼神，時日卜筮，以疑眾者殺。此四誅者不以聽。仲弓曰：其禁盡於此而已。孔子曰：此其急者，其餘禁者十有四焉。,GJTS-XXD,古今圖書集成·學行典,356
婚姻,道、咸間，翁婿以功業顯著，世皆稱林文忠、沈文肅。林之相攸奇。某歲，林方撫吳，沈時以諸生傭書於其署。值歲除，賓僚皆散歸，而沈獨留，治文書未去。林偶出，至旁舍見之，詰沈曰：「今日除夕，幕賓均寧家，汝奚事留此？」沈曰：「治事未竟，故獨後。」林諦視良久，曰：「吾有章奏，今夕須繕發，汝留此，大佳。」即招入廳事，畀疏稿屬書。文累千萬言，沈然燭疾書，漏三下始竟，自視無訛脫，遂以報林，且告歸。而林忽曰：「字太荒率，宜重錄。」置於几，不復審。沈逡巡不敢歸，復寫一通，天將曉，重以進。林顧而笑曰：「此差可。」無何，賀歲者坌集，林笑謂家人曰：「今日賀正，并當賀我得佳婿。」眾皆愕異，林乃招沈，使揖於眾，曰：「此我婿也。」蓋林之重沈，殆有二端：歲除治事不歸，有異儕輩；再屬易書，不涉躁怨，宜其後能成功如林也。,WIKI,清稗類鈔,344
歸根,致虛極，得道之人，捐情去欲，五內清靜，至於虛極。守靜篤，守清靜，行篤厚。萬物並作，作，生也。萬物並生也。吾以觀復。言吾以觀見萬物無不皆歸其本也。人當念重其本也。夫物芸芸，芸芸者，華葉盛也。各復歸其根，言萬物無不枯落，各復反其根而更生也。歸根曰靜，靜謂根也。根安靜柔弱，謙卑處下，故不復死也。是謂復命。言安靜者是為復還性命，使不死也。復命曰常。復命使不死，乃道之所常行也。知常曰明；能知道之所常行，則為明。不知常，妄作凶。不知道之所常行，妄作巧詐，則失神明，故凶也。知常容，能知道之所常行，去情忘欲，無所不包容也。容乃公，無所不包容，則公正無私，眾邪莫當。公乃王，公正無私，可以為天下王。治身正則形一，神明千萬，共湊其躬也。王乃天，能王，德合神明，乃與天通。天乃道，德與天通，則與道合同也。道乃久。與道合同，乃能長久。沒身不殆。能公能王，通天合道，四者純備，道德弘遠，無殃無咎，乃與天地俱沒，不危殆也。,CTEXT,老子河上公章句 ,400
孝弟,金忠士道莫大於重生，重生者重生，之所自來生之所自來者，父母也。譬之樹焉，溉其本，則葉必肥矣。能重父母，則子孫必隆矣。故，前有以及也。斯，後有以及也。子處父母胞中十月而去，其處脫然離之，無以相屬。然，非不屬屬者眇也。月之與魚，其相與也。以天為淵，故月魄死，於上魚腦虧，於下誰謂為遠，其近也。如是今父母處，於燕子遊於越。父母疾子為之臥，不安處，非嘗知之，氣之至也。阮孝緒在鍾山，母疾兄弟欲召之。母曰：孝緒至性，冥通必當自至，阮果心驚趨省。其母夫精相連者，千里不足以言。今以去其胞中遂，謂非本末之事哉。故父母之於子，俱榮俱瘁之道也。不可不知也，先君嘗有言，曰：子之託父母也，託前父母之託子也,GJTS-XXD,古今圖書集成·學行典,292
學思,恭默思道，夢帝賚予良弼，其代予言。恭敬淵默以思治道，夢帝與我賢輔，其將代我。言矣，蓋高宗恭默思道之心，純一不二，與天無閒。故夢寐之閒，帝賚良弼，其念慮所孚，精神所格，非偶然而得者也。,GJTS-XXD,古今圖書集成·學行典,91
聖門諸賢,若以絲麻加之女工為緇素青黃，色名雖殊，其質則一，是以詩有素絲，不曰絲素，禮有緇布，不曰布緇，犁牛元武，此類甚眾，先舉其色，後名其質，萬物之所同，聖賢之所常也。君子之謂貴當物理不貴繁辭，若尹文之折齊王之所言，與其法錯故也。穿之所說於公孫子，高其智悅其行也。去白馬之說，智行固存，是穿未失其所師者也。稱此云云，沒其理矣。是楚王之言楚人亡弓楚人得之，先君夫子探其本意欲以示廣，其實狹之，故曰不如，亦曰人得之而已也。是則異楚王之所謂楚非異楚王之所謂人也。以此為喻，乃相擊切矣。凡言人者，總謂人也亦猶言馬者，總謂馬也。楚自國也白自色也欲廣其人，宜在去楚，欲正名色，不宜去白，忱察此理，則公孫之辨破矣。平原君曰：先生言於理善矣。因顧謂眾賓曰,GJTS-XXD,古今圖書集成·學行典,314
忠藎,朱軾以晚歲多病，恩重不得乞身。時方望谿侍郎苞方困於憂虞，屢欲告歸，朱固止之曰：「譬如巨室虛無人，雖老疾者偃臥其中，盜賊猶有戒焉。吾輩三數人，尚可以疾自引去乎？」言罷欷歔。,WIKI,清稗類鈔,85
孝弟,曹珘，文英子。母疾籲天請以身代，嘗母糞治療得痊，夫婦力作供養。父卒，廬墓三年，提學蔡克廉獎曰：世孝之家，次子必和。繼父志父卒，廬墓三年，事母葉氏曲盡孝道，母卒，復廬墓三年，敕建世孝坊，通判杭朝望，為之娶妻置田。,GJTS-XXD,古今圖書集成·學行典,105
志道,與鄒守益、聶豹、羅洪先日講學。以薦起故官。累遷吏部左侍郎兼學士，掌詹事府。母憂歸，服未闋，即用為禮部尚書。喪畢之官，命直無逸殿。時儲位久虛，帝惑陶仲文二龍不相見之說，諱言建儲，德懇請。會有詔，二王出邸同日婚。德以裕王儲貳不當出外，疏言：曩太祖以父婚子，諸王皆處禁中。宣宗、孝宗以兄婚弟，始出外府。今事與太祖同，請從初制。德又言：《會典》醮詞,GJTS-XXD,古今圖書集成·學行典,170
叛逆,毋忘中國。逆而順，天所祐也。」金法，無驗不可行。遂殺一人於道而奪其符，以至於燕。上書自言道：「國虛實不見用，縻而致之黃龍。會赦得釋，因以教授自業。」金有附試畔歸之士，謂之歸義試。遭捷。金主時有意南牧，校獵國中。一日而獲熊三十六，廷試多士，遂以命題，蓋用唐體。宜生奏賦曰：「聖天子講武功，雲屯八百萬騎，日射三十六熊。」主覽而喜，擢為策—。不數年仕至禮部尚書。紹興三十年，金來賀正旦，宜生以翰林侍講學士為之使。朝廷聞之，命張忠定燾以吏部尚書侍讀館之都亭。時盟誓方堅，國備大弛,WIKI,宋稗類鈔,235
君範,太宗始嗣位，思有以帖服中外者。一日輦下市肆有丐者不得乞，因倚門大罵。主人遜謝，久不得解。眾方擁門聚觀，中忽一入躍出。以刀刺丐者死，遺其刀而去。會日已暮，追捕莫獲。翌日奏聞，太宗大怒，謂猶仍五季亂習，乃敢中都白晝殺人。即嚴索捕，期必得。有司懼罪，久之，跡其事，乃主人不勝其憤而殺之耳。獄具，太宗喜曰：「卿能用心若是，雖然，第為聯更一覆，毋枉焉，且攜其刀來。」不數日，尹再登對，以獄詞並刀上。太宗問：「審乎？」曰：「審矣。」於是顧旁小內侍：「取吾鞘來。」小內侍惟命。即奉刀內鞘中。因拂袖而起入曰：「如此寧不妄殺人？」,WIKI,宋稗類鈔,256
孝弟,何綱，字維常，以明經永樂初遇誣搆大獄，其父亦逮繫於京，維常侍行曲意慰安。既而誣伏，論法應死，維常哭泣悲慟，哀愬於朝，得謫景州。居無何，竭力謀免。父歸，歸而喪明，維常扶持調護不離左右，久而益力。後貢入太學六館之士，聞其名咸推重之。,GJTS-XXD,古今圖書集成·學行典,114
長攻,趙簡子病，召太子而告之曰：「我死，已葬，服衰而上夏屋之山以望。」太子敬諾。簡子死，已葬，服衰，召大臣而告之曰：「願登夏屋以望。」大臣皆諫曰：「登夏屋以望，是游也。服衰以游，不可。」襄子曰：「此先君之命也，寡人弗敢廢。」群臣敬諾。襄子上於夏屋以望代俗，其樂甚美，於是襄子曰：「先君必以此教之也。」及歸，慮所以取代，乃先善之。代君好色，請以其弟姊妻之，代君許諾。弟姊已往，所以善代者乃萬故。馬郡宜馬，代君以善馬奉襄子，襄子謁於代君而請觴之，馬郡盡，先令舞者置兵其羽中數百人，先具大金斗。代君至，酒酣，反斗而擊之，一成，腦塗地。舞者操兵以鬥，盡殺其從者。因以代君之車迎其妻，其妻遙聞之狀，磨笄以自刺，故趙氏至今有刺笄之證與「反斗」之號。此三君者，其有所自而得之。不備遵理，然而後世稱之，有功故也。有功於此而無其失，雖王可也。,CTEXT,呂氏春秋 ,359
孝弟,李登，榆林進士，父欽作雲南吏目。母萬氏卒于官厝襄陽僧寺，欽朝覲至京亦卒，登扶櫬歸，哀毀，復徒步至襄陽，適江水漲，母柩沈沒。登籲天號泣，於泥中獲之。後知四川巴州，有廉慎名。,GJTS-XXD,古今圖書集成·學行典,85
至公,辛櫟見魯穆公曰：「周公不如太公之賢也。」穆公曰：「子何以言之？」辛櫟對曰：「周公擇地而封曲阜；太公擇地而封營丘，爵士等，其地不若營丘之美，人民不如營丘之眾。不徒若是，營丘又有天固。」穆公心慚，不能應也。辛櫟趨而出。南宮邊子入，穆公具以辛櫟之言語南宮邊子。南宮邊子曰：「昔周成王之卜居成周也。其命龜曰：『予一人兼有天下，辟就百姓，敢無中土乎？使予有罪，則四方伐之，無難得也。』周公卜居曲阜，其命龜曰：『作邑乎山之陽，賢則茂昌，不賢則速亡。』季孫行父之戒其子也，曰：『吾欲室之俠於兩社之間也。使吾後世有不能事上者，使其替之益速。』如是則曰：『賢則茂昌，不賢則速亡。』安在擇地而封哉？或示有天固也。辛櫟之言小人也，子無復道也。」,CTEXT,說苑 ,311
孝弟,歐陽熹，縣庠生，事母純孝，年六十餘孺慕不衰。母老多病，熹宿榻右侍湯藥，至溺穢必親滌之。母卒，泣血三年，葬祭竭誠。鄉人稱之。,GJTS-XXD,古今圖書集成·學行典,61
教學,雖偏且塞而亦莫非太極二五之所為，此道原之出於天者然也，聖人者又得其秀之秀，而最靈者焉，於是繼天立極而得道，統之傳。故能參天地贊化育而統理人倫，使人各遂其生，各全其性者，其所以發明道統以示天下後世者，皆可考也。堯之命舜則曰：允執厥中中者，無所偏倚無過不及之名也，存諸心而無偏倚，措之事而無過不及，則合乎太極矣。此堯之得於天者，舜之得統於堯也。舜之命禹則曰：人心惟危，道心惟微，惟精惟一，允執厥中。,GJTS-XXD,古今圖書集成·學行典,197
講學,似不若只用前說之為明白平易也。又來諭毋意一句，似亦未安意，只是私意計較之，謂不必以溢美溢惡證之，恐太遠卻文意也。餘三句，則所論得之無可議者矣。大抵意是我之發，我是意之根，必在事前，固在事後嘗在二者之閒，生於意而成於我，此又四者之序也。所示下學上達，先難後獲之說，不貴空言，務求實得，立意甚美，顧其閒不能無可疑者，請試論之。蓋仁者，性之德，而愛之理也。愛者，情之發，而仁之用也。公者，人之所以為仁之道也。元者，天之所以為仁之德也。仁者人之所固有，而私或蔽之，以陷於不仁，故為仁者，必先克己，克己則公，公則仁，仁則愛矣。不先克己，則公豈可得，而徒存未至，於仁則愛，胡可以先體哉？至於元，則仁之在天者，而已非一人之心，既有是元，而後有以成夫仁也。若夫知覺，則智之用，而仁者之所兼也。元者，四德之長，故兼。亨利貞仁者，五常之長，故兼。禮義智信此仁者，所以必有知覺，而不可便以知覺名仁也。大凡理會義理，須先剖析，得名義界分各有歸著，然後於中，自然有貫通處。雖曰貫通，而渾然之中，所謂粲然者，初未嘗亂也。,GJTS-XXD,古今圖書集成·學行典,446
婚姻,張船山詩才超妙，為海內騷人所傾仰，秀水金筠泉告其所親，願化作絕代麗姝，為船山執箕帚。而無錫馬燦有贈張詩云：「我願來生作君婦，只愁清不到梅花。」蓋船山夫人有「修到人間才子婦，不辭清瘦似梅花」之句也。張戲成二律以謝云：「飛來綺語太纏綿，不獨青娥愛少年。人盡願為夫子妾，天教多結再生緣。累他名士皆求死，引我癡情欲放顛。為告山妻須料理，典衣早蓄買花錢。」「名流爭現女郎身，一笑殘冬四座春。擊壁此時無妒婦，傾城他日盡詩人。只愁隔世紅裙小，未免先生白髮新。宋玉年來傷積毀，登牆何事苦窺臣。」,WIKI,清稗類鈔,239
處世,德高者歸，言高者違，才高者雄，色高者窮，節高者服，氣高者僇，故士崇其德而訥其言，豐其才而歛其色，厲其節而平其氣，故能成天下之大美。抱淳德者無求於世，斯不屈，若抗心傲世是薄德也，世將戮之矣。《牖景錄》：昔徐偉長不沽名不苟得，澹然自守，惟道是務，有所是非則托古人以見意於時，無所褒貶，此沈晦之事處世，所以自全也，然未為無當，夫法語規俗吾道之正，而顯晦婉直取材於時，亦聖賢所由，李元禮植節標正天下模楷，而抗議格物識者，遂知不保。司馬德操隱約依世自完明哲，而每事言佳使真不佳者，亦何可，然管幼安曰：潛龍以不見成德言非其時招禍之道，乃談經典明德讓而不傷時人，又一義也。夫人各有行道在，時措聖人早述詩書，晚正魯史，是非之不可已也，不可已而托諸古偉長，亦善用是非矣。,GJTS-XXD,古今圖書集成·學行典,326
符命,歐陽文忠公慶曆末，夜泊采石渡。舟人鼾睡，潮至月黑，公滅燭方寢，微聞呼聲曰：「去未！」舟尾答曰：「有參政宿此，不可擅去。齋料幸攜至。」公私念曰：「舟尾逼浦，且無從人，必鬼也。」通宵不寐。五鼓，聞岸上獵獵馳驟聲。舟尾曰：「齋料幸見還。」岸上且行且答曰：「道場不淨，竟無所得而歸。」公異之。後日遊金山，與長老瑞新語此事。驚曰：「某夜有施主設水陸，攜室人至，方拜，忽乳一子。俄腥風滅燭，一眾盡恐。乃公宿采石之夜也。」公後果參大政。自參知政事除蔡州，而公求退之銳者，亦其前知然耶？黃魯直熙寧初，宿石塘寺。寺有鬼靈異，僧敬信之。一夕夢曰：「分寧黃刑部至。」僧曰：「侍郎乎？尚書乎？」曰：「侍郎也。」魯直南遷已六十，親故憂其禍大，又南方瘴霧，非菜肚老人所宜。魯直笑曰：「宜州者，所以宜於人也。且石塘鬼侍郎之言，豈欺我哉？」魯直竟歿於宜州。較采石之鬼，何愚智相去三十里。豈魯直癡絕，故欺之耶？,WIKI,宋稗類鈔,388
孝弟,事母至孝，家貧甚，然母所欲，物必多方致之，母失明百醫莫治，偕弟昌每晨起盥漱祝天，含水之，月餘母目漸爽，踰年復明如故，母九十終，家漸裕，人以為孝親之報。,GJTS-XXD,古今圖書集成·學行典,75
處世,上九，不事王侯，高尚其事。隆山李氏曰：君子當蠱之世方，事之興也，盡力以幹焉。操巽之，權而行其所當，行及事之休也。潔身以退體艮之，義而止其所當止故也。,GJTS-XXD,古今圖書集成·學行典,74
篤行,年十六喪父，二十二喪妻，上有三兄，下有兩弟，德明獨身走郡城，讀書定慧寺。二十五再娶于王，生子比部、起先未彌月而急其兄某仇家之訟。七日夜頭髮盡白，有弟夭，撫其出子，與子齒晚而喪母。母故病，足瘍也。每自捫其足，淚即潸然落矣。蓋孝友天性然也。遷小東門外，與其外家陳氏母墓，故多蓋藏，有惎之者，謝曰：吾獨媿蘇子瞻，紗巷，時乎。會有他人盜，發其窖而自覺，人始信其無。染城東人指而歎曰：歸第四公老佛哉。又來城西，會大水。周之屋拉拉崩壓，是懼以舟載孥，冒雨泊田塍閒，就東之人求贖其屋，主人多其說以難德明，卒遜去。其他為德於鄉，閭緩急倚為司命，退而觴味泊如也。德明讀書雖不就，然老而不倦，晚尢喜《易》，又喜讀《高忠憲公遺書》，於釋則尤得《法華經》三昧。卒年六十三。比部成進士，後之三十七年。而比部子允肅狀元及第。,GJTS-XXD,古今圖書集成·學行典,348
主道,人主之道，靜退以為寶。不自操事而知拙與巧，不自計慮而知福與咎。是以不言而善應，不約而善增。言已應則執其契，事已增則操其符。符契之所合，賞罰之所生也。故群臣陳其言，君以其言授其事，事以責其功。功當其事，事當其言則賞；功不當其事，事不當其言則誅。明君之道，臣不陳言而不當。是故明君之行賞也，曖乎如時雨，百姓利其澤；其行罰也，畏乎如雷霆，神聖不能解也。故明君無偷賞，無赦罰。賞偷則功臣墮其業，赦罰則姦臣易為非。是故誠有功則雖疏賤必賞，誠有過則雖近愛必誅。近愛必誅，則疏賤者不怠，而近愛者不驕也。,CTEXT,韓非子 ,244
尊賢,齊將軍田瞶出將，張生郊送曰：「昔者堯讓許由以天下，洗耳而不受，將軍知之乎？」曰：「唯然，知之。」「伯夷叔齊辭諸侯之位而不為，將軍知之乎？」曰：「唯然，知之。」「於陵仲子辭三公之位而傭為人灌園，將軍知之乎？」曰：「唯然，知之。」「智過去君第，變姓名，免為庶人，將軍知之乎？」曰：「唯然，知之。」「孫叔敖三去相而不悔，將軍知之乎？」曰：「唯然，知之。」「此五大夫者，名辭之而實羞之。今將軍方吞一國之權，提鼓擁旗，被堅執銳，旋回十萬之師，擅斧鉞之誅，慎毋以士之所羞者驕士。」田瞶曰：「今日諸君皆為瞶祖道具酒脯，而先生獨教之以聖人之大道，謹聞命矣。」,CTEXT,說苑 ,271
隱逸,祖太常少卿逖避靖康難，自金陵再涉華亭。奎風容韻亮，好為神仙方術，自號蟾谷真士。嘗著《蟾谷祛疑貫靈篇》行於世。嘉定寶慶閒，一再徵不起。卒之先一月，遍告所知曰：吾將化矣。至期沐浴，冠裳而卒，人咸異焉。,GJTS-XXD,古今圖書集成·學行典,98
說民,罰重，爵尊；賞輕，刑威。爵尊，上愛民；刑威，民死上。故興國行罰則民利，用賞則上重。法詳則刑繁，法簡則刑省。民不治則亂，亂而治之又亂。故治之於其治，則治；治之於其亂，則亂。,CTEXT,商君書 ,85
威儀,尚書何在。僧云：室中觀書者，是也。民懼爭奔去。好食豬肝。一日，膳夫供具公，飯盡而肝如故，怪之。已而，分食乃知入鹽過多，鹹不可食也。人服其量。《先進遺風》：念菴羅先生洪先魁天下時，才弱冠時，外舅官棘寺卿。報初，下喜甚趨，告先生，曰：喜吾乃今幹此大事也。先生聆已面項發赤，對曰：丈夫事業不知更有多少在此，等三年遞一人耳。奚足為大事耶。是日，猶自袖米偕黃何二孝廉聯榻蕭寺中，論學焉。《金臺紀聞》：白沙陳甫來訪定山莊孔易，定山拏舟送之，維揚一士人同汎數十里，士人素滑稽。是日，極肆談鋒盡，衽席褻昵之事。人不堪聞,GJTS-XXD,古今圖書集成·學行典,251
篤行,家不甚饒，好施予。父卒，庶母懷妊改嫁。及產，抱養成立，均以父業與焉。家所積穀，賈人多金市之，矢不與，惟貧者乞買擔石，不厭瑣屑與之。己丑庚寅歲大祲，罄儲助賑宗族，尤加厚焉。按院送冠帶榮之，題尚義匾以勵民族。,GJTS-XXD,古今圖書集成·學行典,102
孝弟,張呇孫，父早喪，年十四母病，晨夜籲天，願以己年益母壽，母沒，負土為墳，哀號盡禮，鄉人稱張孝子，里有鹿泉鄉人，素賴其利，值歲大旱，泉竭乃詣孝子請禱之，沐浴拜泉，沛然如初。,GJTS-XXD,古今圖書集成·學行典,84
喻老,王壽負書而行，見徐馮於周塗，馮曰：「事者，為也。為生於時，知者無常事。書者，言也。言生於知，知者不藏書。今子何獨負之而行？」於是王壽因焚其書而舞之。故知者不以言談教，而慧者不以藏書篋。此世之所過也，而王壽復之，是學不學也。故曰：「學不學，復歸眾人之所過也。」,CTEXT,韓非子 ,129
孝弟,幼孤，出游學，每思母輒流涕。家雖貧，必求甘旨以奉兄弟。三人一不在侍，不先食。母病，悲痛祝天以身代。既歿，哀毀骨立，廬墓側，嘗受業羅一峰，深為所愛重。成化閒以歲貢授當塗縣學訓導，卒於官。,GJTS-XXD,古今圖書集成·學行典,92
孝弟,初章應貢將北上，秀跪白曰：大人年踰八十，兒輩即句讀授徒，差足為養。奈何以頹齡履修途。請隨行，又不可。甫抵杭果以疾報，秀冒死奔赴，遇父櫬於江即痛哭幾絕。葬祭力行古禮，不作浮屠。事奉母娛順。母卒，寢息柩厝葬，祈求棲神勿計後福。未幾，流寇猝至，未葬者荼毒備慘，人以秀為誠孝先見云。,GJTS-XXD,古今圖書集成·學行典,137
諫諍,左文襄公奏議，語其戇直。如奏查李元度摺，左既為李辨戰敗不得為罪，而後復申之曰：「惟李在湘不得意，復鑽營江西，得有優保，實為無恥。」左與李為至交，而入告之言，何切言也。武進余幼冰比部光倬，道光丁未進士，授主事，擢郎中，總辦秋審處，慮囚詳慎，不輕麗人於法。,WIKI,清稗類鈔,126
仁,近仁之說來喻固未安擇之說亦有病，竊原聖人之意非是教人於此體仁。乃是言如此之人於求仁為近耳。雖有此質正須實下求仁工夫，乃可實見近處，未能如此，即須矯揉到此地位，然後於仁為近，可下工夫。若只守卻剛毅、木訥四字要想像思量出仁體來，則恐無是理也。,GJTS-XXD,古今圖書集成·學行典,119
貴驗,事莫貴乎有驗，言莫棄乎無徵。言之未有益也，不言未有損也。水之寒也，火之熱也，金石之堅剛也，此數物未嘗有言，而人莫不知其然者，信著乎其體也。使吾所行之信，若彼數物，而誰其疑我哉？今不信吾所行，而怨人之不信也，猶教人執鬼縛魅，而怨人之不得也，惑亦甚矣！,CTEXT,中論 ,124
出處,至於如此，豈不願奉承一二少答知己之遇，然區區之意已具前，書更望留意反復，則有以知熹之所處，其度於義蓋已審矣，但恐熹所謂義乃明公所謂不必問者，而忽之耳。然熹既已申省，則今日亦須再得省劄，而後敢行。但至彼不過懇辭而歸他亦無以自效，卻慮一旦親見諸公之訑，訑聲音顏色有不能平所發，或至於過甚以自取戾，則明公雖欲曲加庇護而不可得，殆不若早為一言，遂其所請之為愈也，前書戒以勿視元履為去就，熹固已略言之矣，夫朝有闕政，宰執侍從，臺諫熟視卻立不能一言，使小臣出位犯分顛沛至此已非聖朝之美事，又不能優容獎勵顧使之逡巡而去，以重失士心。又不俟其自請而直譴出之，則駭聽甚矣，陳公之待天下之士乃如此，明公又不少加調護而聽其所為，則熹亦何恃而敢來哉，蓋熹非敢視元履為去就，乃視諸公所以待天下之士者，而為進退耳，願明公思之為熹謝陳公，熹之坐違朝命已三月矣，欲加之罪不患無辭，既不早從所請則不若正，其違傲之罪而謫斥之亦足以少振風聲，使天下之士知守道循理之不可為，而一於阿諛委靡之習，以遂前日之非亦一事也。,GJTS-XXD,古今圖書集成·學行典,438
隱逸,遊陸象山之門，象山稱其開豁，有力量，以經學著，并旁究諸釋典及天文地理。醫卜方書真、西山何月湖皆歎，服之，篤信自守，隱居不仕。郡守傅公欲薦於朝，固辭卒。,GJTS-XXD,古今圖書集成·學行典,75
篤行,睦族建祠，置義社、義塚、義田、義宅。捐萬金建古城石梁亭，臺叢祠壯麗入票，佐國費，詔賜樹坊，額天章褒義。,GJTS-XXD,古今圖書集成·學行典,51
義俠,乾隆庚午，吳縣候選員外郎陶篠置常稔田千畝，營守舍三十餘楹為義莊。是冬十二月，蘇撫雅爾哈善疏聞，明年四月，奉旨依部議，照原銜即用，以示獎勸。,WIKI,清稗類鈔,69
孝弟,元祐九年，提刑羅適過其廬，題其譜曰：人之子孫相聚及七世，不析居同，爨而食者凡五百餘口，無憎愛、無親疏、無怨不足者，此亦難有也。兄弟不相養，父子有閒言者，聞之得無媿乎。子孫當守而終之，更能教子孫以道義，使世學為儒，為君子此善知終者也。,GJTS-XXD,古今圖書集成·學行典,116
孝弟,自少泉君所得里塾束脯外，家內外織悉出孝子十指力矣，而孝子居恆念少泉君且老，嘗指天問俊民曰：此茫茫者，有主否。俊民曰：有帝。則又曰：吾儕匹夫叩之應否。俊民曰：誠則動矣。即沾沾喜曰：有是哉，天固可叩也。於是絕葷酒，每朔朢必叩天，嗚嗚然有以禱而不聞其語，四五年以為常。歲庚戌少泉君病瘧而殆，孝子曰：吾有一子足嗣世，兩弟足養親，吾身可代父死。於是率朝夕虔禱，而後乃知其前所禱禱親也。而少泉君病益殆，孝子仰天呼曰：天乎。帝而不靈乎。而禱益虔，居數日而少泉君果有起色。一夕夢神人元冠緇衣語少泉君曰：父生於子,GJTS-XXD,古今圖書集成·學行典,247
尤悔,盧多遜南遷朱崖，逾嶺憩一山店。店嫗舉止和淑，頗能談京華事，盧因訪之。嫗不知盧也，曰：「家故汴都，累代仕宦。一子仕州縣，盧丞相違法治一事，子不能奉，誣竄南荒。到才周歲，盡室淪喪。獨餘殘老一身，流落居此，意實有待。盧丞相欺上罔下，倚勢害物。天道昭昭，行當南竄，未亡間庶或見於此，一快宿憾耳！」因號呼泣下。盧不待食，促駕而去。,WIKI,宋稗類鈔,160
志道,為諸生時，刻勵攻文藝，尤有志于正學，嘗曰：匪學胡文，匪聖胡學。嘉靖己酉，舉于鄉報，至猶偕同志聚講，抵暮而罷。乙丑成進士，授德安推官，清介絕俗，不為煩苛，其于單赤尤曲體其隱，諸生葉潤為讎，所中鐸為直之，至忤直指不顧聞，令有欲那移乾沒，自潤者微感之，令其省改不以摘發之名自居也，其鞫獄平允民就讞，恐後久之治理流聞，薦剡且上一同官，直指欲並舉而疑其年，鐸曰：第論能職不耳，如以年則鐸長于彼。,GJTS-XXD,古今圖書集成·學行典,192
謙謹,蕭山包飲和，名飲德，授書鄉塾，身無私錢。每歲暮歸，輒懷授書金，跽父前獻之。某年，則跽而不起，良久乃曰：「兒於中擅取數緡矣。」偵之，周友貧也。又一歲復然，易書也。,WIKI,清稗類鈔,80
篤行,死則叱之，誠不忍其求也。彼天子固然，其無足怪。新垣衍曰：先生獨不見夫僕乎。十人而從一人者，寧力不勝而智不若邪。魯仲連曰：嗚呼。梁之比于秦若僕耶。新垣衍曰：然。魯仲連曰：吾將使秦王烹醢梁王。新垣衍怏然不悅，曰：噫嘻，亦太甚矣先生之言也。先生又惡能使秦王烹醢梁王。魯仲連曰：固也，吾將言之。昔者九侯、鄂侯、文王，紂之三公也。九侯有子而好，獻之于紂，紂以為惡，醢九侯。鄂侯爭之彊，辯之疾，故脯鄂侯。文王聞之，喟然而嘆，故拘之羑里之庫百日，欲令之死。曷為與人俱稱王，卒就脯醢之地。齊湣王將之魯，夷維子為執策而從，謂魯人曰：子將何以待吾君。魯人曰：吾將以十太牢待子之君。夷維子曰：子安取禮而來吾君。彼吾君者，天子也。天子巡狩，諸侯辟舍，納筦籥，攝衽抱机，視膳于堂下，天子巳食，乃退而聽朝也。魯人投其籥，不果納。不得入于魯，將之薛，假途于鄒。,GJTS-XXD,古今圖書集成·學行典,365
孝弟,劉健，濬之仲子也。至正中，濬為連江巡檢，健隨濬將兵拒賊，俱被執。濬罵賊而死，賊義之，遂舍健，健結死士詐流丐賊中，夜半發火，賊驚擾，健手斬殺，其父者事聞，贈濬官立祠，授健古田縣尹。,GJTS-XXD,古今圖書集成·學行典,89
任道,又疏言：朝廷之上，敏銳之士多於老成，雖嘗以耆艾褒傅伯成、楊簡，以儒學褒柴中行，以恬退用趙蕃、劉宰，至忠亮敢言如陳宓、徐僑，皆未蒙錄用。上問廉吏，德秀以知袁州趙夫對，親擢夫直祕閣、為監司。具手劄入謝，因言崔與之帥蜀，楊長儒帥閩，皆有廉聲，乞廣加咨訪。上初御清暑殿，德秀因經筵侍上，進曰：此高、孝二祖儲神燕閒之地，仰瞻楹桷，當如二祖實臨其上。陛下所居處密邇東朝，未敢遽當人主之奉。今宮閤之義浸備，以一心而受眾攻，未有不浸淫而蠹蝕者，惟學可以明此心，惟敬可以存此心，惟親君子可以維持此心。因極陳古者居喪之法與先帝視朝之勤。,GJTS-XXD,古今圖書集成·學行典,258
篤行,讀書曉大意。少孤貧，事母篤孝。年三十遊京師，逐什一者二十餘載。殖千金，慨然曰：可以歸矣。歸而敦善行，貧無炊、寒無襦、死無槥、顛連無告者，力拯之，三十年無倦態。山陰縣西北有湖，縱橫十里許，風狂舟輒覆。賢臣議石築塘其間，使舟行塘內，則避風，舟不復覆矣。閱七歲而塘成，所費數千金，皆賢臣捐貲為之。由是塘可步，步可縴，往來者感其德，建祠祀焉。子大全、大會克紹父志，視塘稍有損輒修補，人皆頌其世德云。,GJTS-XXD,古今圖書集成·學行典,195
任道,若南人妄以柳宗元為羅池神，而愈譔碑以實之；李賀父名晉，不應進士，而愈為賀作《諱辨》，令舉進士；又為《毛穎傳》，譏戲不近人情：此文章之甚紕繆者。時謂愈有史筆，及撰《順宗實錄》，繁簡不當，敘事拙於取捨，頗為當代所非。穆宗、文宗嘗詔史臣添改，時愈婿李漢、蔣係在顯位，諸公難之。而韋處厚竟別撰《順宗實錄》三卷。有文集四十卷，李漢為之序。子昶，亦登進士第。按《昌黎年譜》：代宗大曆三年，李漢序云：先生生於大曆三年戊申。《大曆五年庚戌行狀》云：公生三歲父歿，養於兄會舍。《大曆九年甲寅墓志》云：先生七歲好學，言出成文。》《大曆十二年丁巳本傳》云：愈隨伯兄，會貶官嶺表，會卒，嫂鄭鞠之。公《過始興江口感懷詩》云：憶作兒童隨伯氏，南來今只一身存。貞元二年丙寅，公年十九，始至京師。《貞元八年壬申行狀》云：公年二十五上進士第。,GJTS-XXD,古今圖書集成·學行典,354
假譎,王文度弟阿智，惡乃不翅，當年長而無人與婚。孫興公有一女，亦僻錯，又無嫁娶理。因詣文度，求見阿智。既見，便陽言：「此定可，殊不如人所傳，那得至今未有婚處？我有一女，乃不惡，但吾寒士，不宜與卿計，欲令阿智娶之。」文度欣然而啟藍田云：「興公向來，忽言欲與阿智婚。」藍田驚喜。既成婚，女之頑嚚，欲過阿智。方知興公之詐。,CTEXT,世說新語 ,155
刑法,覽眾所抵，精思構微，迭為先後，文若榮繁，翩然相反，豈彼繫未存厥中，嘗試稽之天地，考之人事，旁貫品物，綜覈彝倫，而刑禮之旨，可略言也。蓋刑禮之本，經緯陰陽，擬則乾坤，先王所以化民理物，興國濟治也。或者取證於春秋，有意乎尋本以綜末，然猶未離於先後，亦速難之始也。夫陰陽異制，化物則鈞，萬物本一，變而殊形，故王者去彼而適此，于此為生，而於彼為死，夫死者去此而適彼，於此為死，而於彼為生矣。禮生於讓，刑生於爭，讓者割己以與人，是刑加於己，而禮加於人也。爭者奪人以崇己，是刑施於人，而禮施於己也。由此言之，讓非純禮，爭非純刑也。慶賞以勸善，而為惡者懲，如有所懲，刑亦存矣。刑罰以懲惡，而為善者勸，如有所勸，禮亦存矣。故亡刑則禮不獨施，大道廢焉。則刑禮俱錯，大道行焉。則刑禮俱興，不合而成，未之有也。。,CTEXT,藝文類聚 ,345
篤行,陳鑑，力田奉養以孝稱，有大慈。鄉人楊禮遜者，遺金十八兩于瓦器中，鑑偶得之，俟其人至還之，封識如故。鄰人梁有容妻遺金鐶于井畔，鑑拾還之，人皆服其高誼。,GJTS-XXD,古今圖書集成·學行典,74
至公,夫子行說七十諸侯無定處，意欲使天下之民各得其所，而道不行。退而修春秋，采毫毛之善，貶纖介之惡，人事浹，王道備，精和聖制，上通於天而麟至，此天之知夫子也。於是喟然而歎曰：「天以至明為不可蔽乎？日何為而食也？地以至安為不可危乎？地何為而動？」天地尚有動蔽，是故賢聖說於世而不得行其道，故災異並作也。夫子曰：「不怨天，不尤人，下學而上達，知我者其天乎！」,CTEXT,說苑 ,174
言語,易言亂之所由生也，言語以為階君不密則失臣，臣不密則失身，莊子曰：兩喜多溢美之言，兩怒多溢惡之言，文注人言多不能盡，實非喜即怒，喜而溢美，猶不失厚，怒而溢惡則為人之害，多矣。孟子曰：言人之不善當如後患，何夫己輕，以惡加人則人亦孰，不以惡加己是自相加也，吾見人言類不過有四習於誕妄者，每信口劇談不問人之利害，惟意所欲言樂於多知者，並緣形似因以稱譽，雖不過其實，自不能覺溺於愛，惡者所愛雖惡強為之，掩覆所惡，雖善巧為之，破毀軋於利害者，修造端謀傾之，惟恐不力中之，惟恐不深而人之聽言，其類不過二純，實者不辨是非，一皆信之疏快者，不計利害，一皆傳之，此言所以不可不慎也，今汝曹前四弊，吾知其或可免，若後二失吾不見無憂，蓋汝曹涉世津梁，未嘗經患難于人情，狡詐非能盡察則安知不有因，墮陷溺者乎，故將欲慎言必先省事，擇交務簡，靜無所求則自然不入是非，毀譽之言亦不到汝耳，汝不得已而有聞，純實者每致其思，無輕信疏快者，每謹其戒，無輕傳則庶乎，其免矣。,GJTS-XXD,古今圖書集成·學行典,417
隱逸,少承洪烈，從戎于王，側聞先生，處于首陽，敢不敬弔，寄之山岡，夫五德更運，天祚靡常，如見絕代之主，必有受命之王，故堯德終于虞舜，禹祚滅于成湯，且夏后之末禮，亦殷氏之所亡，若周武而為失，則帝乙亦有傷，子不棄殷而餓死，何獨背周而深藏，是識春香之為馥，而不知秋蘭之亦芳也。首陽誰山，而子匿之，彼薇誰菜，而子食之，行周之林，讀周之書，彈周之琴，飲周之水，食周之芩，而謗周之主，謂周之淫，是誦周之文，聽聖之音，居聖之世，而異聖之心，嗟乎二子，何痛之深。,CTEXT,藝文類聚 ,220
孝弟,何大節少習儒，中歲精醫，卜家貧，養親必豐，母疾篤刲股，進之獲愈，十餘年，兄弟三人節長勤營家計，皆公之二弟不少私，督課子弟風雨雞鳴，同起臥焉。,GJTS-XXD,古今圖書集成·學行典,70
審應,魏惠王使人謂韓昭侯曰：「夫鄭乃韓氏亡之也，願君之封其後也，此所謂存亡繼絕之義，君若封之則大名。」昭侯患之。公子食我曰：「臣請往對之。」公子食我至於魏，見魏王曰：「大國命弊邑封鄭之後，弊邑不敢當也。弊邑為大國所患，昔出公之後聲氏為晉公，拘於銅鞮，大國弗憐也，而使弊邑存亡繼絕，弊邑不敢當也。」魏王慚曰：「固非寡人之志也，客請勿復言。」是舉不義以行不義也。魏王雖無以應，韓之為不義愈益厚也。公子食我之辯，適足以飾非遂過。,CTEXT,呂氏春秋 ,208
隱逸,語默異用，各言其志，皆君子之道也。洪崖兆其始，箕山扇其風，七人作乎周年，四皓光乎漢日。魏、晉以降，其流逾廣。其大者則輕天下，細萬物；其小者則安苦節，甘貧賤。或與世同塵，隨波瀾以俱逝；或違時矯俗，望江湖而獨往。狎玩魚鳥，左右琴書，拾遺粒而織落毛，飲石泉而庇松柏。放情宇宙之外，自足懷抱之中。然皆欣欣於獨善,GJTS-XXD,古今圖書集成·學行典,151
訟賢,「騏驥之輓鹽車垂頭於太行之阪，屠者持刀而睨之。太公之窮困，負販於朝歌也，蓬頭相聚而笑之。當此之時，非無遠筋駿才也，非文王、伯樂莫知之賈也。子路、宰我生不逢伯樂之舉，而遇狂屠，故君子傷之，若「由不得其死然」，『天其祝予』矣。孔父累華督之難，不可謂不義。仇牧涉宋萬之禍，不可謂不賢也。」,CTEXT,鹽鐵論 ,141
任道,年十八，上書闕下，欲天子黜世俗之論，以王道為心。游太學，見胡瑗問諸生以顏子所好何學，頤因答曰：學以至聖人之道也。聖人可學而至歟。學之道如何。曰：天地儲精，得五行之秀者為人，其本也真而靜，其未發也。五性具焉，曰仁、義、禮、智、信。形既生矣，外物觸其形而動其中矣，其中動而七情出焉，曰喜、怒、哀、樂、愛、惡、欲。情既熾而益蕩，其性鑿矣。是故覺者約其情使合於中，正其心，養其性；愚者則不知制之，縱其情而至於邪僻，梏其性而亡之。然學之道，必先明諸心，知所養；然後力行以求至，所謂自明而誠也。,GJTS-XXD,古今圖書集成·學行典,241
文學,王逸少作會稽，初至，支道林在焉。孫興公謂王曰：「支道林拔新領異，胸懷所及，乃自佳，卿欲見不？」王本自有一往雋氣，殊自輕之。後孫與支共載往王許，王都領域，不與交言。須臾支退，後正值王當行，車已在門。支語王曰：「君未可去，貧道與君小語。」因論莊子逍遙遊。支作數千言，才藻新奇，花爛映發。王遂披襟解帶，留連不能已。,CTEXT,世說新語 ,154
幼慧,明張居正某家世寒賤尚書，東橋顧公撫楚，拔正于毀齒之時，稱為神童正實無。異才如古融粲勃，泌足驚人者。而顧公又當代名流，文章宗匠乃一見即呼。為小友解束帶贈之。臨別又出其幼子見，屬曰他日以吾子孫相託，乃正徼時厚幸以有今日，皆顧公賜也。,GJTS-XXD,古今圖書集成·學行典,114
言志,慕浮雲以抗操，躭簞食之自娛，羨首陽之皎節，歎南山之高疏，哀夫差之溷惑，詠楚懷之失圖，悲伍員之沉悴，痛屈平之無辜，嘉沮溺之隱約，羨接輿之狂歌，顧大雅之先智，緯明哲之所經，微見機而遂逝，比舍生而親名，道殊塗而同歸，要踰世而並榮，舜拘忤於焚廩，孔怵惕於陳匡，紛迍蹇之若斯，何遭命之可常，情怳惚以回迷，夢乘雲而飛颺，駕麟鳳之靡靡，截龍旂之洋洋，周九州而騁目，登四岳而永望，承聖喆而砥礪，奮羽儀而翱翔，被蘭戺之芳華，帶鍾山之玉英，飾吾冠之岌岌，美吾珮之玲玲，悲盛衰之遞處，情悠悠以紆結，攬萱草以掩淚，曾一歎而九咽。,CTEXT,藝文類聚 ,252
正直,溧陽狄敬，順治甲午，以文望簡授湖廣提學道。每臨所部，輒集諸生於學宮，講臥碑，不如式者，輒撻之。或訾其過嚴，狄曰：「士習頹靡久矣，今敷教在嚴，惟嚴而後可以言寬也。」試之日，緋衣坐堂上，取諸生試卷當堂面閱，閱畢即發，一切竿牘不得行，而積弊以清。所獎拔士，皆窮巷老儒，足跡鮮入城市者，群號為「鐵面學道」。又嘗識熊文端於鄉舉時。後文端居金陵，狄已告歸，復相與講學談經，闡東林、白鹿之緒。,WIKI,清稗類鈔,189
孝弟,母歿，廬墓三年，負土崇墳，朝夕跪哭。舊與從兄析爨，後以兄貧乃復合爨，服食器用悉出資財給之。邑人稱為孝感。,GJTS-XXD,古今圖書集成·學行典,52
樂府,今第十曲期運集，言聖主膺籙受圖，德盛化遠也。期運集，惟皇膺寶符，龍躍清漢渚，鳳起方城隅，謳歌共適夏，獄訟兩違朱，二儀啟佳祚，千載猶旦暮，無蹈流帝功，金石昭王度。,CTEXT,藝文類聚 ,80
豪侈,黃某者，家業鹺，均太其名也。然人但知有均太而不知有黃某，故呼黃某者輒以均太呼之。均太為兩淮八大鹽商之冠，晨起餌燕窩，進參湯，更食雞蛋二枚，庖人亦例以是進。一日無事，偶翻閱簿記，見蛋二枚下註每枚紋銀一兩，均太大詫曰：「蛋值即昂，未必如此之巨。」即呼庖人至，責以浮冒過甚。庖人曰：「每日所進之雞蛋，非市上所購者可比，每枚紋銀一兩，價猶未昂。主人不信，請別易一人，試嘗其味，以為適口，則用之可也。」言畢，自告退。黃遂擇一人充之，而其味迥異於昔。一易再易，仍如是，意不懌，仍命其入宅服役。翌日以雞蛋進，味果如初，因問曰：「汝果操何術而使味美若此？」庖人曰：「小人家中畜母雞百餘頭，所飼之食皆參朮等物，研末摻入，其味乃若是之美。主人試使人至小人家中一觀，即知真偽也。」均太遣人往驗，果然，由是復重用之。,WIKI,清稗類鈔,346
天地,天地雖大，其化均也；萬物雖多，其治一也；人卒雖眾，其主君也。君原於德而成於天，故曰：玄古之君天下，無為也，天德而已矣。以道觀言而天下之君正，以道觀分而君臣之義明，以道觀能而天下之官治，以道汎觀而萬物之應備。故通於天地者，德也；行於萬物者，道也；上治人者，事也；能有所藝者，技也。技兼於事，事兼於義，義兼於德，德兼於道，道兼於天。故曰：「古之畜天下者，無欲而天下足，無為而萬物化，淵靜而百姓定。」記曰：「通於一而萬事畢，無心得而鬼神服。」,CTEXT,莊子 ,218
剛柔,犯而聚，怨不可以定身，余懼不獲其利，而離其難是以去之。《孔叢子‧抗志篇》：子思見老萊子，老萊子聞穆公將相子思，老萊子曰：若子事君，將何以為乎。子思曰：順吾性情，以道輔之，無死亡焉。老萊子曰：不可順子之性也，子性剛而傲不肖，又且無所死亡，非人臣也。子思曰：不肖故人之所傲也。夫事君道行言聽，則何所死亡，道不行言不聽，則亦不能事君，所謂無死亡也。老萊子曰：子不見夫齒乎。齒堅剛卒盡相磨，舌柔順終以不敝。子思曰：吾不能為舌，故不能事君。《史記‧季布傳》,GJTS-XXD,古今圖書集成·學行典,223
貞烈,姑蘇逆旅主人有王三娘者，嫠而貞，供具精潔，清談能解紛，每論興衰代謝，動人感慨，如春夢婆也。惠秋韶孝廉嘗主於其家，作詩贈之云：「巷比烏衣客易尋，畫堂生小燕知音。莫疑秀實因緣女，最得林宗灑掃心。白髮蹉跎花富貴，紅樓閱歷絮光陰。等閒廣廈男女庇，娃館春殘草自深。」,WIKI,清稗類鈔,128
風操,禮曰：「見似目瞿，聞名心瞿。」有所感觸，惻愴心眼；若在從容平常之地，幸須申其情耳。必不可避，亦當忍之；猶如伯叔兄弟，酷類先人，可得終身腸斷，與之絕耶？又：「臨文不諱，廟中不諱，君所無私諱。」益知聞名，須有消息，不必期於顛沛而走也。梁世謝舉，甚有聲譽，聞諱必哭，為世所譏。又有臧逢世，臧嚴之子也，篤學修行，不墜門風；孝元經牧江州，遣往建昌督事，郡縣民庶，競修箋書，朝夕輻輳，几案盈積，書有稱「嚴寒」者，必對之流涕，不省取記，多廢公事，物情怨駭，竟以不辦而還。此並過事也。近在揚都，有一士人諱審，而與沈氏交結周厚，沈與其書，名而不姓，此非人情也。,CTEXT,顏氏家訓 ,271
任道,程頤先生名顥，字伯淳，葬于伊川潞國，太師題其墓曰：明道先生。弟頤序其所以，而刻之石曰：周公沒聖人之道不行，孟軻死聖人之學不傳，道不行百世無善治，學不傳千載無真儒，無善治士猶得以明乎，善治之道以淑諸人，以傳諸後。無真儒天下貿貿焉莫知所之，人欲肆而天理滅矣。先生生千四百年之後得不傳之，學於遺經，志將以斯道覺斯民，天不憖遺，哲人早世，鄉人士大夫相與議曰：道之不明也久矣，先生出倡聖學以示人，辨異端闢邪說，開歷古之沈迷聖人之道，得先生而後明，為功大矣。,GJTS-XXD,古今圖書集成·學行典,223
貞烈,先是，守坤死，厝柩於茶禪寺東之僧舍，女廉知之，乃請其祖母禮佛於寺。寺故多舊棺，女顧老僧，歷問其姓氏，若無意者。至守坤柩，遂色變，不復詢，歸而謂其婢曰：「吾必歸於沈，否則我必死。我死，無易我衣履，慎誌之毋洩。」蓋女自聞變後，即衣素衣，以麻結髮，雖令節不易，如是者二年，年二十矣。既而觀察自楚返，其鄰有卜媼者，數往來於城，女聞觀察歸，即促母倩嫗以己意告。觀察微聞其意而未悉也，召媒曰：「禮，女未嫁，婿死，斬衰往弔，葬而除之。未嫁守節，非古也，汝曷為我以禮辭之。」至是，知媒來，急出聽，聞數語，黯然白父母曰：「兒實自願，沈豈必不欲兒之歸乎？且兒歸，猶得與父母見也。」父母不以其言告媒。媒去，乃歎曰：「已矣，夫何言！」時日方午，攜水入臥室，頃之，不聞聲。婢疑之，排戶入，則浴畢，整衣投繯，氣絕矣。媒所居，距史十餘里，急追之，猶在中途也。觀察命僕婦馳視殮，天酷暑，一晝夜而貌如生。死之日，為嘉慶丙辰六月十七日。越三日，舁其柩與守坤之櫬同厝焉。,WIKI,清稗類鈔,416
名實,名之與實，猶形之與影也。德藝周厚，則名必善焉；容色姝麗，則影必美焉。今不修身而求令名於世者，猶形甚惡而責妍影於鏡也。上士忘名，中士立名，下士竊名。忘名者，體道合德，享鬼神之福祐，非所以求名也；立名者，修身慎行，懼榮觀之不顯，非所以讓名也；竊名者，厚貌深奸，干浮華之虛稱，非所以得名也。人足所履，不過數寸，然而咫尺之途，必顛蹶於崖岸，拱抱之梁，每沈溺於川谷者，何哉。為其旁無餘地故也。君子之立己，抑亦如之。至誠之言，人未能信，至潔之行，物或致疑，皆由言行聲名，無餘地也。吾每為人所毀，常以此自責。若能開方軌之路，廣造舟之航，則仲由之言信，重於登壇之盟，趙喜之降誠，賢於折衝之將矣。吾見世人,GJTS-XXD,古今圖書集成·學行典,293
符命,歷古今之得失，驗行事之成敗，取舍不猒斯位，符瑞不周斯度，而苟昧權利，越次妄據，外不量力，內不知命，則必喪保家之主，殀天年之壽，遇折足之凶，伏斧鉞之誅，英雄誠知覺寤，收陵嬰之明分，絕信布之覬覦，拒逐鹿之瞽說，審神器之有授，貪不可冀，無為二母之所笑，則福祚流于子孫，天祿其永終矣。,CTEXT,藝文類聚 ,138
聖人,兼善天下窮則兼善萬世者聖人之分也朱子曰聖人萬善皆備有一毫之失此不足為聖人聖人不知己是聖人問聖人憂世覺民之心終其身至死而不忘耶抑當憂世覺民非其時此意亦常在懷但不戚戚發露也若終其身常不忘則不見聖人胸中休休焉和樂處若時或恬然不戚戚發露則又不見聖人於斯人其心相關甚切處若憂世之心與和樂之心並行而不悖則二者氣象又為如何曰聖人之心樂天知命者其常也憂世之心則有感而後見爾聖賢之心正大光明洞然四達故能春生秋殺過化存神而莫知為之者學者須識得此氣象而求之庶無差失若如世俗常情支離巧曲瞻前顧後之不暇則又安能有此等氣象。魯齋許氏曰聖人以中道公道應物而已無我無人無作為以天下才治天下事應之而已但精微之理聖人之能事也天運時刻不暫停聖人明睿所照見於無形非常人智慮所及耳先賢言語皆格言然亦有一時一事有為而言者故或不可為後世法或行之便生弊惟聖人言語萬世無弊雖有為而言皆可通行無弊。,GJTS-XXD,古今圖書集成·學行典,373
志道,人不敢呵問，其樹外門，侵官道，長孺亟命撤之。至大元年，轉台州路寧海縣主簿，階將仕佐郎。大德丁未，浙東大侵，戊申，復無麥，民相枕死。宣慰同知脫歡察議行振荒之令，斂富人錢一百五十萬給之，至縣，以餘錢二十五萬屬長孺藏去，乃行旁州。長孺察其有乾沒意，悉散於民。閱月再至，索其錢，長孺抱成案進曰：錢在是矣。脫歡察怒曰：汝膽如山耶。何所受命，而敢無忌若此。長孺曰：民一日不食，當有死者，誠不及以聞，然官書具在，可徵也。脫歡察雖怒,GJTS-XXD,古今圖書集成·學行典,208
難勢,夫堯、舜生而在上位，雖有十桀、紂不能亂者，則勢治也；桀、紂亦生而在上位，雖有十堯、舜而亦不能治者，則勢亂也。故曰：「勢治者，則不可亂；而勢亂者，則不可治也。」此自然之勢也，非人之所得設也。若吾所言，謂人之所得勢也而已矣，賢何事焉？何以明其然也？客曰：「人有鬻矛與楯者，譽其楯之堅，物莫能陷也，俄而又譽其矛曰：『吾矛之利，物無不陷也。』人應之曰：『以子之矛陷子之楯何如？』其人弗能應也。」以為不可陷之楯，與無不陷之矛，為名不可兩立也。夫賢之為勢不可禁，而勢之為道也無不禁，以不可禁之勢，此矛楯之說也；夫賢勢之不相容亦明矣。且夫堯、舜、桀、紂千世而一出，是比肩隨踵而生也，世之治者不絕於中。吾所以為言勢者，中也。中者，上不及堯、舜，而下亦不為桀、紂。抱法處勢則治，背法去勢則亂。今廢勢背法而待堯、舜，堯、舜至乃治，是千世亂而一治也。抱法處勢而待桀、紂，桀、紂至乃亂,CTEXT,韓非子 ,380
性,莫之止而不為也。不亦惑耶。昔者聖人以之傳於顏子，顏子得之，拳拳不失，不遠而復其心，三月不違。仁子曰：回也其庶乎屢空其所以未到於聖人者，一息耳，非力不能也，短命而死，故也其餘升堂者，蓋皆傳也。一氣之所養，一雨之所膏而得之者，各有淺深，不必均也。子路之死也，石乞孟黶以戈擊之，斷纓。子路曰：君子死，冠不免，結纓而死由也非好勇而無懼也。其心寂然，不動故也。曾子之死也，曰吾何求焉。吾得正而斃焉，斯已矣，此正性命之言也。子思，仲尼之孫，得其祖之道，述《中庸》四十七篇，以傳於孟軻。軻曰：我四十不動心。軻之門人達者公孫丑，萬章之徒蓋傳之矣，遭秦滅書，中庸之不焚者，一篇存焉。於是此道廢，缺其教授者，唯節行文章，章句威儀擊劍，之術相師焉。性命之源，則吾弗能知其所傳矣。道之極於剝也必復，吾豈復之時耶。吾自六歲讀書，但為詞句之學，志於道者四年矣。與人言之,GJTS-XXD,古今圖書集成·學行典,370
篤行,為人渾厚有禮法，每日肅衣冠，集子姓受戒，造揖兩兄，始朝食，至老不衰。兄嘗中讎隙誤逮汀，汀輒任不辭，當道廉其冤得釋。歲時存問諸親舊，必量其所需貽之，以為常。隆慶中歲祲，斗米千錢，汀首發粟議賑，饑民賴之。居平謹恪，無隋容，雖盛暑不輟冠服，御卑下必以禮。絕口不談人過。有蒼頭夜盜其帑，汀覺而密扃焉，日晡出之曰：飢否。第改此不汝暴也。其人感泣，為良善。性厭藻飾而簡雅，絕勝所至。人爭誦為古人。,GJTS-XXD,古今圖書集成·學行典,192
心意,問立志，先生曰：只念。念要存天理，即是立志。能不忘乎此，久則自然心中凝聚，猶道家所謂結聖胎也。此天理之念常存，馴至於美。大聖神亦只從一念，存養擴充去耳。,GJTS-XXD,古今圖書集成·學行典,76
詞品,未能忘耳，心與孤雲相伴飛。關情處，向南山寄傲，北澗題詩。人生了事成癡，算世上終無真是非。看雲台突兀，無君子者。雪堂零落，有美人兮。疏雨梧桐，微雲河漢，鍾鼎山林無限悲。山陽縣，問昌黎負汝，汝負昌黎？」又嘗賦《賀新郎》與一老娼云：「老去相如倦，向文君說似而今，如何消遣？衣袂京塵曾染黑，空有香紅尚軟。料彼此魂消腸斷。一枕新涼眠客舍，聽梧桐疏雨秋風戰。燈暈冷，記重見。樓低不放珠簾卷。晚裝殘，翠蛾狼籍，淚痕留臉。人道愁來須殢酒，無奈愁多酒淺。但托意焦桐紈扇。莫鼓琵琶江上曲，怕荻花楓葉俱淒怨。雲萬迭，寸心遠。」,WIKI,宋稗類鈔,252
詼諧,楊大年方與客棋，石中立自外至，坐於一隅。大年因誦賈誼《鵬賦》以戲之云：「止於坐隅，貌甚閑雅。」石即答云：「口不能言，請對以臆。」,WIKI,宋稗類鈔,64
仁,卻是仁之用處。學者須是此心常存，方能審度事理，而行其所當行也。此孔孟之學所以必以求仁為先。蓋此是萬理之原，萬事之本，且要先識認得，先存養得，方有下手立腳處耳。耳之德聰，目之德明，心之德仁，且將這意去思量體認。將愛之理在自家心上自體認思量，便見得仁。仁是箇溫和柔軟底物事。老子說：柔弱者，生之徒；堅強者，死之徒。見得自是。看石頭上如何種物事出。藹乎若春陽之溫，汎乎若醴酒之醇。此是形容仁底意思。當來得於天者只是箇仁，所以為心之全體。卻自仁中分四界子：一界子上是仁之仁，一界子是仁之義，一界子是仁之禮，一界子是仁之智。一箇物事，四腳撐在裡面，惟仁兼統之。心裡只有此四物，萬物萬事皆自此出。天之春夏秋冬最分曉：春生，夏長，秋收，冬藏。雖分四時，然生意未嘗不貫；縱雪霜之慘，亦是生意。以生字說仁，生自是上一節事。當來天地生我底意，我而今須要自體認得。試自看一箇物堅硬如頑石，成甚物事。此便是不仁。試自看溫和柔軟時如何，此所以孝弟為仁之本。若如頑石，更下種不得。俗說硬心腸，可以見。硬心腸，如何可以與他說話。,GJTS-XXD,古今圖書集成·學行典,449
隱逸,父坦之，齊都官郎。顗幼清靜有至行，慕黃叔度、徐孺子之為人。讀書不為章句，著述不尚浮華。常獨處一室，人罕見其面。顗從叔勃，貴顯齊世，每還吳興，賓客填咽，顗不至其門。勃就之，顗送迎不越於閫。勃歎息曰：吾乃今知貴不如賤。俄徵為南郡王左常侍，不就。顗內行甚修，事母兄最孝友，為鄉里所稱慕。永明三年，徵著作郎；建武二年，徵太子舍人，俱不赴。永元二年，又徵通直郎，亦不赴。顗素不治家產，值齊末兵荒，與家人并日而食。或有饋其梁肉者，閉門不受。唯以樵採自資，怡怡然恆不改其樂。天監四年，大舉北代，訂民丁。吳興太守柳惲以顗從役，揚州別駕陸任以書責之，惲大慚，厚禮而遣之。其年卒於家。所著文章數十篇。,GJTS-XXD,古今圖書集成·學行典,290
處世,由用之不盡耳。禮院關天下之事，得其人則凡舉事可以攷古，而立制因其人，未免隨俗而已。較事大小，其弊必至於枉尺直尋。凡避嫌處事者，皆內不足所為誠公矣。初何嫌之，足避乎。新法將行，明道言於。上曰：天下之理本諸簡易而行以順道，則事無不成者，故曰：智者，如禹之行水，行其所無事也。捨而行之，於險阻則不足以言智矣。自古興治雖有專任獨決，能就一時之功者，未聞輔弼之論。乖臣庶之心戾，而能有為者也。況於施置失宜沮廢公論國政，異出名分不正，用賤陵貴以不肖治賢者乎。凡此皆理不克成而。智者之所不行也,GJTS-XXD,古今圖書集成·學行典,239
品行,元遺山好問裕之，北方文雄也。其妹為女冠，文而豔。張平章當揆欲娶之，使人囑裕之。辭以可否在妹，妹以為可則可。張喜，自往訪，覘其所向。至則方自手補天花板，輟而迎之。張詢近日所作，應聲答曰：“補天手段暫施張，不許纖塵落畫堂。寄語新來雙燕子，移巢別處覓雕梁。”張悚然而出。,WIKI,宋稗類鈔,132
才辯,長興錢東平布衣，名江，負不羈才，遍讀異書，足跡滿天下。少入京師，上萬言書，言時政，請遷都江寧，廢時文，罷鄉會考試，令各省選錄人才。書上，奉旨嚴逮，遂發烏里雅蘇臺為奴。旋賜環，再入京師，與李文忠公鴻章、何子貞太史紹基友善。未幾，粵寇洪秀全陷鄂城，東平星夜往奔。洪一見器之，令掌機要。上書勸洪直趨京師，洪不聽，逕取江寧，遂棄洪而逃。乃謁曾文正公國藩，閽者延入，文正雅重其名，降階迎之，握手入中堂。東平岸然，拱手就坐，與文正論海內大局及安危所繫，縱橫辯論，索筆繪圖，指陳得失。文正唯唯，不敢稍阻其談鋒也。,WIKI,清稗類鈔,249
辯通,齊相婦死，逐女造襄王之門，而見謁者曰：「妾三逐於鄉，五逐於里，孤無父母，擯棄於野，無所容止，願當君王之盛顏，盡其愚辭。」左右復於王，王輟食吐哺而起。左右曰：「三逐於鄉者，不忠也；五逐於里者，少禮也。不忠少禮之人，王何為遽？」王曰：「子不識也。夫牛鳴而馬不應，非不聞牛聲也，異類故也。此人必有與人異者矣。遂見與之語三日。,CTEXT,列女傳 ,159
孝弟,再遷太常寺主簿，考定音律，卿高郢稱之。佑既相，出為昭應令，遷太僕卿。子悰，尚公主。式方以右戚，輒病不視事。穆宗立，授桂管觀察使。弟從郁痼疾，躬為營方藥羞膳，及死，期而泣，世稱其篤行。卒，贈禮部尚書。從郁，元和初為左補闕，崔群等以宰相子為嫌，再徙祕書丞。終駕部員外郎。,GJTS-XXD,古今圖書集成·學行典,133
節義,則魯君不吾畜，大夫不吾養，庶民國人不吾與也。夫如是，則脅肩無所容，而累足無所履也。子雖痛乎，獨謂義何？故忍棄子而行義，不能無義而視魯國。」於是齊將按兵而止，使人言於齊君曰：「魯未可伐也。乃至於境，山澤之婦人耳，猶知持節行義，不以私害公，而況於朝臣士大夫乎！請還。」齊君許之。魯君聞之，賜婦人束帛百端，號曰義姑姊。公正誠信，果於行義。夫義，其大哉！雖在匹婦，國猶賴之，況以禮義治國乎！《詩》云：「有覺德行，四國順之。」此之謂也。頌曰：齊君攻魯，義姑有節，見軍走山，棄子抱姪，齊將問之，賢其推理，一婦為義，齊兵遂止。,CTEXT,列女傳 ,256
孝弟,事母尤孝。十五補博士弟子，未弱冠舉於鄉，惟篤於友愛，長枕大被未足方也。每歲逢親諱辰，憂戚如居喪儀。戊子冬適丁母忌，悲痛切心，遂感疾，卒年僅三十有二。,GJTS-XXD,古今圖書集成·學行典,74
智行,或曰：「然則仲尼曰『未知焉得仁』，乃高仁耶？何謂也？」對曰：「仁固大也，然則仲尼此亦有所激，然非專小智之謂也。若有人相語曰：『彼尚無有一智也，安得乃知為仁乎？』昔武王崩，成王幼，周公居攝，管、蔡啟殷畔亂，周公誅之。成王不達，周公恐之，天乃雷電風雨以彰周公之德，然後成王寤。成王非不仁厚於骨肉也，徒以不聰叡之故，助畔亂之人，幾喪周公之功，而墜文、武之業。召公見周公之既反政，而猶不知，疑其貪位，周公為之作《君奭》，然後悅。夫以召公懷聖之資，而猶若此乎！末業之士，苟失一行，而智略褊短，亦可懼矣！仲尼曰：『可與立,CTEXT,中論 ,254
義俠,先是，寶出奔時，聖祖震怒，命大索天下。寶寄翬日久，恐事泄累翬，乃與故所善者鄒某謀，移無錫之惠山。康熙乙丑，聖祖南巡，寶之僕告寶謀逆，且歷指所匿處，乃捕寶，並逮翬。翬為父力辨，得脫罪，翬論斬，減等，流秦。凡官於秦者，高其義，皆願與交，不以流人目之。為之營居長安市，蕭然環堵，花木幽疏。客至，入小樓，輒具尊酒，酒闌，鼓琴一曲，或賦詩四韻，若忘其身在異鄉矣。康熙時，閩亂既平，以事牽逮者皆沒入為奴婢。方來捐金為首倡，俾悉贖還，保聚者數百家。,WIKI,清稗類鈔,217
審幾,明錢一本晉陵學脈自有宋道，鄉鄒忠公先生始人知公以孤忠勁節，顯不知公學公學以謹獨為要。程子曰：有天德便可以語王道，其要只在謹獨獨天德之端，不二之名也。周子以動而未形有無之閒，為幾邵子言天根理極微，皆語獨也。,GJTS-XXD,古今圖書集成·學行典,102
讒險,秦檜妻王氏，素陰險出其夫上。方岳飛獄具。一日檜獨居書室，食柑玩皮，以爪劃之，若有思者。王窺見笑曰：「老漢何一無決耶？捉虎易，放虎難也。」檜掣然當心，付片紙入獄。是日岳王薨棘寺。,WIKI,宋稗類鈔,88
詩話,魏野嘗從寇萊公遊陝府僧舍，各有留題。後復同遊，見萊公之詩已用碧紗籠護，而野詩塵昏滿壁。時有從行官妓頗慧黠，即以袂就拂之。野徐曰：「若得常將紅袖拂，也應勝似碧紗籠。」萊公大笑。野贈公詩有「何時生上相，明日是中元。」以公七月十四日生故也。又曰：「有官居鼎鼐，無地起樓台。」,WIKI,宋稗類鈔,134
孝弟,父母喪明，手足痿痺，志越侍持几杖未嘗去側，衣服飲食務適其志。母患瘤五載，志越旦夕籲天，祈以身代，夜夢一老人拊其背曰：子勿恐，屬女醫來痊矣。詰朝，果得女醫治之，應手而愈。鄉里以為孝感。居喪哀毀一遵古禮。郡守朱炳如旌所居曰彰孝。天性孝弟，人有誣訟其兄者，奮身代白得解。兄嘗病，藥不可愈，寬割股和肉以進，遂痊。,GJTS-XXD,古今圖書集成·學行典,152
篤行,邑地北下多雨，則無所洩，田禾被害甚，大儀患之。洪武間捐財割地，挑溝洩水，北入於海。自是水不為患，邑人德之，稱為王老義溝。,GJTS-XXD,古今圖書集成·學行典,60
義俠,賈時泰，直隸蠡縣人。少習拳勇，性愚直，見有為不義者，面責不少貸，里人嚴憚之。生平獨喜擊賊，所居為縣南鄉，南鄉之村四十有二，遇有警，必率其村之勇者以俱赴，賊逸去，遠近搜索，務盡其蹤跡始已。,WIKI,清稗類鈔,93
孝弟,義民瓊子，為邑諸生，善事二親。親疾，憂痛籲天。親歿，哀毀踰禮，廬墓三載。服闋始歸。闔邑稱其孝，教諭張疇薦之，仍敘其事。有司以聞，奉詔旌為孝子。嘗割股救親，章慈為之作傳。有火延於門，鎮護父柩，雖燎體不離。未幾，火反，人稱其誠孝。鄉官陸昌嘗言與知縣董邦政，書之旌善亭。時武德陳鎡東里沈鎧亦竭力養其寡母。,GJTS-XXD,古今圖書集成·學行典,149
篤行,貧族以產求售者，給其銀而反其券。築室西山之麓，開義學以惠鄉鄰。遇歲饑輒輸粟千餘石以供賑，復捐西山為義塚焉。,GJTS-XXD,古今圖書集成·學行典,53
篤行,萬曆癸卯見摘星嶺峻絕，為行人所病，毅然與改易之思，捐金五百，不避寒暑者五年，向為鳥道頓成坦途，今之新嶺其創改始名也。其外孫庠生董幃，恐世久湮沒，命名：楊公嶺刊，之嶺巖，以垂不朽。,GJTS-XXD,古今圖書集成·學行典,89
孝弟,沈奉三，性至孝，家貧，贅王姓。父病，哭禱郡廟，誓以身代。歸急割股進父，父得痊。未幾果卒。人謂其代死焉。,GJTS-XXD,古今圖書集成·學行典,51
孝弟,李綱，浙江都指揮李凱子。宣德間，凱督征戰歿，妻王氏年二十餘，綱方髫齔，王苦節事舅姑，終始盡孝，致潔烝嘗。正統間，綱襲指揮使，由杭州右衛調定海，奉其母至孝，王性嚴重，知書史大義，每訓綱曰：汝父死，國事為忠臣，兒其勉之。綱泣對曰：敢不如教。綱性嚴明，有勇略，視衛篆振舉戎政，公宇城隍悉為葺治。母疾危篤，每夕稽顙北辰求代，忽夢神語，以方遂調劑以進，立瘥。夏暑令僕人揮扇，扇墜地，綱笞之，母曰：揮扇者獨不畏暑乎。綱痛自引咎，遂終身不持扇，居常事不白於母不敢行。母年九十而卒，哀毀骨立，喪葬惟謹觀風，使者得其實，旌其門曰：節孝。,GJTS-XXD,古今圖書集成·學行典,259
厚薄,抑抑威儀，維德之隅。廬陵彭氏曰：維德之隅，蓋有諸中必形於外也。制於外所以養其中也，觀曾子所言，正顏色動容貌。孟子所言，見於面盎於背是也。又溫溫恭人，維德之基。西山真氏曰：溫者和易之意，築室者以基為固。修身者以敬為本，故此溫溫恭謹之人，有立德之基也。,GJTS-XXD,古今圖書集成·學行典,124
是非,動而正，曰道。動之所以正，以其合乎眾所共由之道也。周而和，曰德。用之所以和，以其得道於身，而無所待於外也。匪仁，匪義，匪禮，匪智，匪信，悉邪也。所謂道者，五常而已。非此，則其動也邪矣。邪動，辱也；甚焉，害也。無得於道，則其用不和矣。故君子慎動。動必以正，則和在其中矣。,GJTS-XXD,古今圖書集成·學行典,134
排調,孝武屬王珣求女婿，曰：「王敦、桓溫，磊砢之流，既不可復得，且小如意，亦好豫人家事，酷非所須。正如真長、子敬比，最佳。」珣舉謝混。後袁山松欲擬謝婚，王曰：「卿莫近禁臠。」,CTEXT,世說新語 ,84
隱逸,謝應芳脫屣東華塵，結廬太湖濱。蓬藋開小徑，桑麻接比鄰。金門玉堂夢不到，煙蓑雨笠情相親。東風二月桃花雨，布榖飛來向人語。一犁初破隴頭春，黃犢出欄健如虎。西山不知誰采薇，南山不知誰采芝。我耕我田食我粟，歲晚復有冰虀。悲歌笑甯戚，夜半猶未巳。人間閑是非，何用污牛耳。綠陰繫牛春晝閑，樵童隨我看青山。日莫歸來一酒，牛棘花前開笑口。笑問農家子若孫，知我犁鋤佳趣否。豈不見蘇秦，為無二頃田。六印纍纍苦，奔走到了落。禍阬虛名何足取，鹿門龐公真我友。,GJTS-XXD,古今圖書集成·學行典,217
知行,非便是非。既有著落，雖不再讀，自然道理浹洽，省記不忘。譬如飲食，從容咀嚼，其味必長；大嚼大咽，終不知味也。讀書，須是窮究道理徹底。如人之食，嚼得爛，方可嚥下，然後有補。大凡看書，要看了又看，逐段、逐句、逐字理會，仍參諸解、傳，說教通透，使道理與自家心相肯，方得。杜元覬云：優而柔之，使自得之，厭而飫之，使自趨之。若江海之浸，膏澤之潤，渙然冰釋，怡然理順，然後為得也。做好將聖人書讀，見得他意思如當面說話相似。聖賢之言，須常將來眼頭過，口頭轉，心頭運。讀書，須是看著他那縫罅處，方尋得道理透徹。若不見得縫罅，無由入得。看見縫罅時，脈絡自開。學者初看文字，只見得箇渾淪物事。久久看作三兩片，以至於十數片，方是長進。如庖丁解牛，目視無全牛，是也。文字大節目痛理會三五處，後當迎刃而解。學者所患，在於輕浮，不沈著痛快。聖人言語，一重又一重，須入深去看。若只要皮膚，便有差錯。須深沈，方有得。看文字，須逐字看得無去處。譬如前後門塞定，更去不得，方始是。看文字須子細。雖是舊曾看過，重溫亦須子細。每日可看三兩段。不是於那疑處看，正須於那無疑處看，蓋工夫都在那上也。,GJTS-XXD,古今圖書集成·學行典,476
篤行,若復相容，其如王法何。雄曰：昔者先王掩骼埋胔，仁流朽骨，當時豈先卜其功罪而後葬之哉。今王誅既加，於法已備。雄感義收葬，教亦無闕。法立於上，教弘於下，何必使雄違生背死以立於時。殿下讎枯骨而捐之中野，為將來仁賢之資，不亦惜乎。帝甚悅，與談宴而遣之。累遷黃門侍郎。時吳奮、劉毅俱為侍中,GJTS-XXD,古今圖書集成·學行典,139
聖人,夫子度量極大與堯同門弟子中如某人輩皆不點檢他如堯容四凶在朝相似或問孔子當衰周時可以有為否曰聖人無有不可為之事只恐權柄不入手若得權柄在手則兵隨印轉將逐符行近溫左氏傳見定哀時煞有可做底事問固是聖人無不可為之事聖人有不可為之時否曰便是聖人無不可為之時若時節變了聖人又自處之不同又問孔子當衰周豈不知時君必不能用己曰聖人卻無此心豈有逆料人君能用我與否到得後來說吾不復夢見周公與鳳鳥不至河不出圖吾已矣夫時聖人亦自知其不可為矣但不知此等話是幾時說據陳恆弒其君孔子沐浴而朝請討之時是獲麟之年那時聖人猶欲有為也問看聖人汲汲皇皇不肯沒身迷世只是急於救世不能廢君臣之義至於可與不可臨時依舊裁之以義曰固是但未須說急於救世自不可不仕又問若據危邦不入亂邦不居有道則見無道則隱等語卻似長沮桀溺之徒做得是曰此為學者言之聖人做作又自不同又問聖人亦明知世之不可為否曰也不是明知不可但天下無不可為之時苟可以仕則仕至不可處便止如今時節臺諫固不可做州縣也自做得到得居位守職卻教自家枉道廢法雖一簿尉也做不得便著去位問自孔子後何故無聖人曰公且看三代而下那件不薄文章字畫亦可見只緣氣日薄因問康節一元開物閉物之說是否曰有此理不易他窺測至此。,GJTS-XXD,古今圖書集成·學行典,495
紕謬,舊制：郊祀禮成，駕還闕門，有勘契之儀。其制以劄為箭，長三尺。鏤金飾其端，緘以泥金絳囊。金吾掌之。金塗銅為鏃，長三寸。其端所以合符也。貯以泥金紫囊。駕前掌之。駕至端門，閽吏闔扉以問曰：「南來者為誰？」駕前司告曰：「天皇皇帝，奏請行勘箭之鏃。」奏曰：「勘訖。」又審曰：「是否？」讚者齊聲曰：「是。」三審乃啟扉。列班啟居，駕乃入。契刻檀為魚，金飾鱗鬛。荊刻檀板為坎，足以容魚。殿前掌板，駕過殿門，合魚，乃啟扉。其制如勘箭之儀。熙寧中紹罷其制。,WIKI,宋稗類鈔,218
科名,神宗理會得文字，極喜陳師錫文。嘗於太學中取其程文閱之，每得則貯之錦囊中。及殿試，排卷子奏御，神宗疑非師錫之文，從頭閱之。至中間見一卷子，曰：「此必陳某之文也。」置之第三。已而果然。,WIKI,宋稗類鈔,90
墾令,均出餘子之使令，以世使之，又高其解舍，令有甬，官食槩，不可以辟役。而大官未可必得也，則餘子不游事人。餘子不游事人，則必農，農則草必墾矣。,CTEXT,商君書 ,68
仁智,於是以臧孫母之言軍於境上，齊方發兵，將以襲魯，聞兵在境上，乃還文仲而不伐魯。君子謂臧孫母識微見遠。《詩》云：「陟彼屺兮，瞻望母兮。」此之謂也。頌曰：臧孫之母，刺子好威，必且遇害，使援所依，既厚三家，果拘於齊，母說其書，子遂得歸。,CTEXT,列女傳 ,114
謙謹,長沙沈文愨公德潛，晚年詩名日高。日本高彝寄書千餘言，溯詩學之源流，詆諆錢牧齋持論不公，而以沈為中正。又贈詩四章，願附弟子之列，並乞獎借一言，其意甚誠。沈謂外人不宜以文章通往還，因師文衡山不予遠夷書畫意，置不作答。,WIKI,清稗類鈔,106
權譎,文彥博知永興軍，舍人毋湜，鄠人也。上言陝西鐵錢不便於民，乞一切廢之。朝廷雖不從，其鄉人多知之。市以鐵錢買物者不肯受，長安為之亂，民多閉肆。僚屬請禁之，彥博曰：「如此，是愈使擾也。」召絲絹行人佃其家縑帛數百匹使賣之。曰：「納其直盡以鐵錢，勿以銅錢也。」於是眾曉然知鐵錢不費，市肆遂安。,WIKI,宋稗類鈔,141
棲逸,孔車騎少有嘉遁意，年四十餘，始應安東命。未仕宦時，常獨寢，歌吹自箴誨，自稱孔郎，遊散名山。百姓謂有道術，為生立廟。今猶有孔郎廟。,CTEXT,世說新語 ,64
篤行,永樂閒九江衛指揮使許壽，衡州太守史中，俱以賢良方正薦之，賢固辭不就。精岐黃之學，所藥危疾往往立已。嘗過玉波橋畔，得遺金一綻，坐待其人還之。年九十有三乃卒。,GJTS-XXD,古今圖書集成·學行典,77
慎微,順予之弗為喜非奪之弗，為怒沈靜而寡言多稽而險貌曰質靜者也，屏言弗顧，自順而弗護非是，而彊之曰始誣者也，微而能發，察而能深，寬順而恭儉，溫柔而能斷，果敢而能屈，曰志治者也。華廢而誣巧言令色，皆以無為有者也。此之謂考言。三曰誠在其中必見諸外以其聲處其實氣初生物，物生有聲，聲有剛柔清濁好惡，咸發於聲。,GJTS-XXD,古今圖書集成·學行典,148
量力,畏于匡阨于蔡，微服于宋擊磬于衛，接淅于齊絕祿于陳，故在陳歎曰：歸與歸與夫仲尼之歸，志必無所遇而作也。今子一就于魯，魯王以國士遇之，是子未有在陳之阨而動歸與之，歎非仲尼志也。子欲辭魯而行請復遊于諸侯可乎。苟漢室分崩諸侯不輔相，尋以兵肥磽之壤皆為戰場，老者赴深壑，壯者流四方，當是時也。子將奚歸乎。此羈戍之所為而老馬之所以碗望而流嘶者也。吾子勉矣。徵君曰：不然，吾聞聖人達權賢者，執經子徒淹予之歸，勉予之遊而不知明哲者之議。昔殷將滅而微，子逝，周既衰，而接輿狂，秦世虐而四皓棲新室亂，而薛方遁易曰：不事王侯，高尚其事，此之謂歟。今王室有新之漸而無方之舉，吾恐老馬亦掩嘶而竊笑矣。嗟乎，東京為諸侯憂。韓韜喟然曰：子固矣。,GJTS-XXD,古今圖書集成·學行典,307
精諭,孔子見溫伯雪子，不言而出。子貢曰：「夫子之欲見溫伯雪子好矣，今也見之而不言，其故何也？」孔子曰：「若夫人者，目擊而道存矣，不可以容聲矣。」故未見其人而知其志，見其人而心與志皆見，天符同也。聖人之相知，豈待言哉？,CTEXT,呂氏春秋 ,105
淫辭,惠子為魏惠王為法。為法已成，以示諸民人，民人皆善之。獻之惠王，惠王善之，以示翟翦。翟翦曰：「善也。」惠王曰：「可行邪？」翟翦曰：「不可。」惠王曰：「善而不可行，何故？」翟翦對曰：「今舉大木者，前呼輿謣，後亦應之，此其於舉大木者善矣，豈無鄭、衛之音哉？然不若此其宜也。夫國亦木之大者也。」,CTEXT,呂氏春秋 ,143
剛柔,不競不絿，不剛不柔，敷政優優，百祿是遒。慶源輔氏曰：湯本其聖，敬只中道上行更無偏倚，故其為政不強，不弱，不剛，不柔，優游寬裕，此固百福之所聚也。,GJTS-XXD,古今圖書集成·學行典,72
明智,雍正乙巳，成都岳襄勤公以一等公總督川陝，勛高望重，持節故鄉。丁未秋，成都謠言有謂襄勤以川陝兵馬反者，疏聞，諭曰：「數年以來，在朕前讒譖岳鍾琪者甚多，不但謗書一篋，甚至有謂鍾琪係岳飛之後，意欲修宋、金之報復者。其荒唐悖謬，至於此極。岳鍾琪懋著功勳，川陝兵淳良忠厚，其尊君親上，眾所共知共聞。今奸民乃云從鍾琪謀反，是不特誣鍾琪，並誣川陝兵民以叛逆之罪矣。」特飭疆臣黃炳、黃廷桂嚴審造言之人，旋訊知為湖廣奸民寄居四川之盧宗漢播造浮言，乃論斬如律。,WIKI,清稗類鈔,220
篤行,延福屯籍，浙江餘姚人。賦性恬素，容貌端凝，以例授平陽府幕，拜命後，輒隱居不仕，閭里高之。家僅自給而性好施，人負其貸不責報。歲歉屢發儲粟以賑之。北城外橋每圮，即鳩工葺治。人以為常而文宗亦若以為己事也。北門有井，歲久皆塌，捐囊甃之，不醵一錢，人甚德焉。捨地二十畝為義塚，以掩枯骨。知縣沈萬鈳立石為記其事。尤潛心佛理，搆白衣寺於城北隅，費以千計，供僧焚修其中，文宗朝夕持戒惟謹。年逾七十，人皆稱為袁善人。邑諸生耆民等為白其行於縣，上之司道，給尚義可風，鄉評推重：高義可風諸匾旌之。,GJTS-XXD,古今圖書集成·學行典,237
篤行,王雄，服田力穡，慎素履，重然諾。少時路見遺金，覆之待失金者，兩日不去，後失金者至，悉還之。與同里陳瑤最友善，瑤性緘默，行篤實厚於宗黨。邑西五里地有河不通津梁，涉者病之。二人各捐金建造，即今五里橋是也。嘉靖十六年大饑，道殣相望，雄罄儲粟二百石，銀三百兩，瑤捐橐金五百兩，合糴以濟饑者，人多賴之。瑤年七十子耀登癸酉鄉薦，任萊州府推官。雄年八十子心亦為邑諸生，以文章擅譽。,GJTS-XXD,古今圖書集成·學行典,183
詼諧,張乂，延平人。少負才。入太學有聲，為率性齋長。甚渺小而多姿制。動以苛禮律諸生，同舍俱不平之。莆田林叔躬，亦輕薄士也。於是以其名字作詩賦各一首嘲之。其賦警聯云：「身材短小，欠曹交六尺之長。腹內空虛，乏劉乂一點之墨。」詩警句云：「忠分爻兩段，風使十橫斜。文上元無分，人前強出些。」曲盡形容之妙。聞者絕倒。,WIKI,宋稗類鈔,150
孝弟,亦豈得已哉。昔人謂：屈原過於忠，余亦謂廖子過於孝。蓋過者多之之意云爾。苟訝其過而少之，則惑矣。如謂割股奉親者，不得為孝子。則殺身成仁者，將不得為忠臣乎。懿行足以繼前哲芳聲，足以鼓將來。此廖子之孝，為可旌也。觀感之下焉。知睢民不皆心，元公之心，而行廖子之行也哉。余因匾曰：教民孝。,GJTS-XXD,古今圖書集成·學行典,139
博約,多聞則守之以約，多見則守之以卓。寡聞則無約也，寡見則無卓也。揚雄云：多聞守之以約，多見守之以卓。其言終有病。不如孟子言：博學而詳說之，將以反說約也。蓋博學詳說所以趨約至於約，則其道得矣，謂之守以約卓，於多聞多見之中，將何守。見此理分明，然後知孟子之後其道不傳，知孟子所謂天下可運於掌為不妄。,GJTS-XXD,古今圖書集成·學行典,145
聖門諸賢,則淺矣。《讓王篇》：孔子謂顏回曰：回，來。家貧居卑，胡不仕乎。顏回對曰：不願仕。回有郭外之田五十畝，足以給餰粥；郭內之田十畝，足以為絲麻；鼓琴足以自娛；所學夫子之道者足以自樂也。回不願仕。孔子愀然變容，曰：善哉，回之意。丘聞之，知足者，不以利自累也；審自得者，失之而不懼；行修於內者，無位而不怍。丘誦之久矣，今於回而後見之，自丘之得也。按《韓詩外傳》：子路曰：人善我，我亦善之；人不善我，我不善之。子貢曰：人善我，我亦善之；人不善我，我則引之進退而已耳。顏回曰：人善我，我亦善之；人不善我，我亦善之。三子所持各異，問於夫子。夫子曰：由之所言，蠻貊之言也；賜之所言，朋友之言也；回之所言，親屬之言也。孔子與子貢子路,GJTS-XXD,古今圖書集成·學行典,306
前知,性敏才茂，獨思無所據，不睹兆象，不見類驗，卻念百世之後，有馬生牛，牛生驢，桃生李，李生梅，聖人能知之乎。臣弒君，子弒父，仁如顏淵，孝如曾參，勇如賁、育，辯如賜、予，聖人能見之乎。孔子曰：其或繼周者，雖百世可知也。又曰：後生可畏，焉知來者之不如今也。論損益，言可知，稱後生，言焉知。後生難處，損益易明也。此尚為遠，非所聽察也。使一人立於牆東，令之出聲，使聖人聽之牆西，能知其黑白、短長、鄉里、姓字所自從出乎。溝有流塹，澤有枯骨，髮首陋亡，肌肉腐絕，使人詢之，能知其農商、老少、若所犯而坐死乎。非聖人無知，其知無以知也。知無以知，非問不能知也。不能知，則賢聖所共病也。難曰,GJTS-XXD,古今圖書集成·學行典,284
婚姻,新婦行禮後，戚友皆得請見，新婦盛妝而出，不著裙，後隨二一傭媼，手持巨盤，盤盛茶杯無數，注茶滿中。新婦見客，先以兩手一拱至地，若男子之揖。一拱之後，即茶獻客，客各一杯，即翩然入矣。而見新婦者，必有覲儀，或銀幣，或衣料、巾帕、香水，視親疏以判厚薄。其最豐者，則以金玉珠飾，然絕無僅有也。,WIKI,清稗類鈔,141
義俠,月餘，川沙廳以公文至，言奉檄免東偏渚地錢糧，今已如命。川沙者，其東邊前病海嘯，民流離者甚多，令請免徵，莊惡虧國課，竟不許。既而公文忽下，疑之，故以報，不意果偽。莊甚怒，然印已鈐，無如何也，乃求能捕之者。或以魏薦，莊性嚴厲，任事者不稱職輒獲罪，眾皆為魏危。魏年少氣盛，率然往。莊召之，語以故，且曰：「當於盜窟求之。」魏率爾應曰：「此種行逕，必非盜也，於盜窟必不得，當於村野間求之耳。」莊左右爭目魏，令無辨，辨者，大人且怒。魏佯不覺，又曰：「為此者必川沙人，彼目擊鄰里之災難，故以是為救濟之計。大人誠能因其偽而獎之，嘉許其膽識，庶彼將聞風而來，得之始較易耳。」莊曰：「言似有理，且為我訪之。」魏乃芒蹻行縢草冠飾為鄉人者，四出偵察。得卜者一書，乃南行渡錢塘，入括蒼，遇黃冠之道者，以書投之，肅立聽命。道者發書，謂魏曰：「汝所物色者，年貌形容固若是耶？」曰：「是也。」曰：「此吾弟子，汝欲得之，盍從我來。」乃攜手從石壁上行，俯視萬仞，風聲颯颯然從足下起，魏甚懼。天向晚，霧靄蒸山谷，不見手足，賴道者提攜得不墮。久之，至一境，山四環若城，中豁然平坦，可百數十里,WIKI,清稗類鈔,475
隱逸,操材不材而用。神伊大道，緬邈而不極，聊糟粕於斯文。乃援琴而歌曰：茫茫大塊兮，淪逶迤。生我至德兮，其心孔殷。茫茫兮孰知。其施道之虛。維吾之廬，闤之隘，維吾之賓矣。道之謐，維吾之室。闤之囂，維吾之黨矣。徐乎。冥乎。維吾之娛矣。剛龍之蟠長雲兮，夭矯蜿蜒。脩鱗之喜橫海兮。紛潾漩沿。游神於六合之外兮，希夷自然。又歌曰：曾瀾起兮風自飄，雲溶溶兮連泬寥。微風息兮波以平，雲霏霏兮開窅冥。重岩邈兮脩已遠，洄潭渺兮深復淺。羽余觴兮空余罍，玉顏兮山已頹。羲皇何以不復回，捐形棄世兮，如吾何哉。金踴躍兮求莫邪，為不祥兮將奈何。招隱者歌曰：大道悠悠而熙熙，吾莫知施。誰宗欒子，吾其嗣之，至化蕩蕩，而一一吾莫知。專誰師欒子，吾其與焉。歌闋杉竹蕭然而迭響，鳥獸徘徊而更鳴。怡然鼓琴，抗然起舞，於是標問答纂歌詩，不知其強名，為賦之。,GJTS-XXD,古今圖書集成·學行典,352
喻老,句踐入宦於吳，身執干戈為吳王洗馬，故能殺夫差於姑蘇。文王見詈於王門，顏色不變，而武王擒紂於牧野。故曰：「守柔曰強。」越王之霸也不病宦，武王之王也不病詈。故曰：「聖人之不病也，以其不病，是以無病也。」,CTEXT,韓非子 ,99
隱逸,王伯起，仁繢元孫也，少游京師，授經於王安石，學文於曾鞏樞密，曾孝寬聞其賢，延而館之，奏授將仕郎，試國子監簿，以假歸，再授承務郎、嚴州教授，然非其志也，力辭不受，解官歸，自號西室先生。一時名人若江公望、陳瓘，皆與為友。,GJTS-XXD,古今圖書集成·學行典,108
義俠,汪雨蒼以鹺業敗而家遂中落，又不遇，生產日薄乃。盡傾其資倡族人，取先世之累棺未瘞者，盡葬之如禮，於是洗手赤立。至不給旦夕。一日，婦脫頭上簪易斗粟，市人倍與之。汪曰：「誤也。」歸其贏。冬夜行市中，見裸臥於途而呻吟者，即視之，且斃，急歸，持所用衾覆之，家故無餘衾也。久之，出為鹺商主計數載，忽散橐中金，為償諸傭之負主值者，一夕立盡，遂襆被返。,WIKI,清稗類鈔,168
淫辭,宋有澄子者，亡緇衣，求之塗，見婦人衣緇衣，援而弗舍，欲取其衣，曰：「今者我亡緇衣。」婦人曰：「公雖亡緇衣，此實吾所自為也。」澄子曰：「子不如速與我衣。昔吾所亡者，紡緇也。今子之衣，禪緇也。以襌緇當紡緇，子豈不得哉？」,CTEXT,呂氏春秋 ,108
符命,昔在唐虞之禪，列于帝典，殷周之代，敘于詩書，天之歷數，昭焉著明，周篤后稷公劉，積德行仁，至乎文武，遂成王業，雖五德殊運，或禪或征，其變化應天，與時消息，其道一也。故雖有威力，非天命不授，雖有運命，非功烈不章，自我高祖，襲唐之統，受命龍興，討秦滅項，光有萬國，世祖攘亂，奄復帝宇，人鬼協謀，徵祥煥然，皆順乎天而應乎人也。然則帝王之起，必有天命瑞應自然之符，明統顯祚豐懿之業，加以茂德成功，賢智之助，而後君臨兆民，為神明所保祐，永世所尊崇，未見運敘無紀次，勳澤不加於民，而可力爭覬覦神器者也。豪桀見二祖無尺地之階，為專智力，乘釁而起，不知天祚聖哲，帝王自有真也。哀哉。非徒闇於將來，又不考之於既往矣。自開闢已來，姦雄妄動，不識天命，勇如蚩尤，強如共工，威如夷羿，然皆從分橫裂，為天下戒，又況淺智小才，勇不足畏，強不足憚，未有成資，而敢失順，視不軌之事也哉。,CTEXT,藝文類聚 ,376
量力,四君皆愛士而不能謀盟，會而不能信，將如晉而國有警乃遙，涉於秦秦王明毅而好問，分祿而養賢，積秦之粟盟諸侯而扶漢室，疏黨錮而清王塗，誅讒佞而撫庶，卻匈奴而歆社稷，則穆公孝公之業不足為也。今閹寺執政者二世矣。黨錮雖釋而主疑未愈，何以熄釁若數子不為逢梅之舉，必為後憂。孔子曰：邦無道危行。言遜數子其未從事於斯乎。是歲秦國地震大雨雹。,GJTS-XXD,古今圖書集成·學行典,162
求師,古之學者，潛心乎，六藝之文退而考，諸日用有疑焉。則問，問之弗得，弗措也。古之所謂傳道授業解惑者，如此而已。後世設師弟子之員，立學校以群之師之，所講有不待弟子之問，而弟子之聽於師，又非其心之所疑焉，汎然相與以具一時之文耳。學問之道，豈止於此哉，自秦漢以迄今，蓋千有餘年，所謂師弟子者，皆不過如此，此聖人之緒言，餘旨所以不白於後世，而後世之風流習尚，所以不及於古人也。然則學者欲求古人之所至，其可以不務古人之所為乎。,GJTS-XXD,古今圖書集成·學行典,206
明智,铅山蔣適園堅，為心餘之父，七歲，從叔游法雲寺，聽諷經。廡有縣署捕役數人以蹤跡殺人犯至，方坐談，蔣微聞其言曰：「某僧被殺，不得主名，奈何？」乃私告其叔曰：「殺人者即堂上老僧。」叔問何以知之，曰：「彼誦經而目屢顧，可疑也。」語為捕者聞，牽僧去，一訊即服。,WIKI,清稗類鈔,125
篤行,秦得之怒，凡一路鋪兵悉遭痛治，仍下廷尉追捕何公甚急，獄吏持文移至邵武，而太守張姓者驚愕罔措，就坐得疾，越翼日始甦，扶掖至廳，事才啟封，視牒則所追者左朝奉郎何先也。方遣吏往村落追，赴以行，既對吏，而柏臺考吏已先在棘寺，但謂：靖康雖有馬伸為殿院，未嘗聞有此狀也。令臺吏勒軍令狀棘寺以上書，不實，擬降一官罷前任，思陵重違檜意，聖語曰：所擬太輕，特追兩官，羈置英州。蓋紹興甲戌歲也。後一年乙亥檜死，日御批何先所犯，委是冤枉，令有司別定，遂復元官，放逐，便仍理元來磨，勘為左朝散郎。何在貶所皆無恙，歸至里門，遇親戚相見，喜馬公之事明白，一笑病發，朝廷雖欲用之弗起，僅能食祠官之祿一年而已。鎬乃誠之，姨夫是以知其詳，及建寧諸鄉老縉紳之與何太和相厚者皆能言其事。,GJTS-XXD,古今圖書集成·學行典,324
孝弟,祖哲以孝行稱，父播舉進士，拜諫議大夫，棄官歸養炎，豪英尚氣。父喪，廬墓號泣不絕聲，有紫芝、白雀之祥。詔表其門，炎三世孝行，門樹六戟，古所未有。,GJTS-XXD,古今圖書集成·學行典,71
鑒誡,嗜好深則天機淺，名利集則純白離，如此故識鑒逾昏，驕淫彌汰，心與慎乖，則理與險會，然後役智以御險，履險以逃害，故陰陽寇其內，人力攻其外，陰陽結則金石為之消，人事至則雖智不足賴，若然者，雖翠幄華堂，焉得而康之，列鼎重味，焉得而嘗之。伯禽居魯，鳴玉來朝，周公問政，治國風謠，北山有梓，南山有橋，禮容雖備，俯仰無驕。,CTEXT,藝文類聚 ,154
貴生,故曰：道之真，以持身；其緒餘，以為國家；其土苴，以治天下。由此觀之，帝王之功，聖人之餘事也，非所以完身養生之道也。今世俗之君子，危身棄生以徇物，彼且奚以此之也？彼且奚以此為也？,CTEXT,呂氏春秋 ,88
篤行,奉委修學，拾遺金一封，重若干兩，遍招無認者，鼎曰：無故而獲重財，豈容侈費，願資學行俱優而貧乏者。乃以助諸生。劉翼州守聞其賢，聘其女為唐年王妃，誥封，復以義門旌之。,GJTS-XXD,古今圖書集成·學行典,81
篤行,時同郡周規辟公府，當行，假郡庫錢百萬，以為冠幘費，而後倉卒督責，規家貧無以備，乃竊母繒帛，為規解對。母既失產業，深恚責之。曰：小損當大益，初貧後富，必然理也。本縣長山陽度尚見而奇之，薦於太守韋毅，稍歷郡職。後太守尹端以為主薄。熹平二年，端坐討賊許昭失利，為州所奏，罪應棄市。乃羸服閒行，輕齎數百金到京師，賂主章吏，遂得刊定州奏，故端得輸作左校。端喜於降免而不知其由，亦終無所言。《魏志‧臧霸傳》：太祖之討呂布也，霸等將兵助布。既禽布，霸自匿。太祖募索得霸，見而悅之，使霸招吳敦、尹禮、孫觀、觀兄康等，皆詣太祖。太祖以霸為瑯邪相，敦利城、禮東莞、觀北海、康城陽太守，割青、徐二州，委之於霸。太祖之在兗州，以徐翕、毛暉為將。兗州亂，翕、暉皆叛，後兗州定，翕、暉亡命投霸。太祖語劉備,GJTS-XXD,古今圖書集成·學行典,338
義,子太叔見趙簡子，簡子問揖讓周旋之禮焉。對曰：是儀也。簡子曰：敢問何謂禮，對曰：吉也聞諸先大夫子產曰：夫禮，天之經也。地之義也。民之行也。天地之經，而民實則之，則天之明，因地之性，生其六氣，用其五行，氣為五味，發為五色，章為五聲，淫則昏亂，民失其性，是故為禮以奉之，為六畜，五牲，三犧，以奉五味，為九文，六采，五章，以奉五色，為九歌，八風，七音，六律，以奉五聲，為君臣上下，以則地義，為夫婦外內，以經二物，為父子，兄弟，姑姊，甥舅，昏媾，姻亞，以象天明，為政事，庸力行務，以從四時，為刑罰，威獄，使民畏忌，以類其震曜殺戮，為溫，慈，惠，和，以效天之生殖，長育，民有好惡喜怒哀樂，生於六氣，是故審則宜類，以制六志，哀有哭泣，樂有歌舞，喜有施舍，怒有戰鬥，喜生於好，怒生於惡，是故審行信令，禍福賞罰，以制死生，生，好物也。死，惡物也。好物樂也。惡物哀也。哀樂不失，乃能協於天地之性，是以長久，簡子曰：甚哉禮之大也。對曰：禮上下之紀，天地之經緯也。民之所以生也。是以先王尚之，故人之能自曲直以赴禮者，謂之成人，大不亦宜乎。,GJTS-XXD,古今圖書集成·學行典,457
孝弟,父伯通歿，克己負土築墳，廬於墓側。貊高縱兵暴掠，縣民皆逃竄，克己獨守墓不去。家人呼之避兵，克己曰：吾誓守墓三年，以報吾親，雖死不可棄也。俄而兵至，見其身衣衰絰，形容憔悴，曰：此孝子也。遂不忍害，竟終喪而歸。,GJTS-XXD,古今圖書集成·學行典,103
志道,無不包羅而揆序之。咸淳中，外舅徐道隆為荊湖四川宣撫參議官，長孺從之入蜀，銓試第一名，授迪功郎、監重慶府酒務。俄用制置使朱祀孫之辟，兼總領湖廣軍馬錢糧所僉廳，與高彭、李湜、梅應春等，號南中八士。已而復拜福寧州倅之命，會宋亡，退棲永康山中。至元二十五年，詔下求賢，有司強起之，至京師，待詔集賢院。既而召見內殿，拜集賢修撰，與宰相議不合，改教授揚州。元貞元年，移建昌，適錄事闕官，檄長孺攝之。程文海方貴顯，其家氣燄薰灼，即違法,GJTS-XXD,古今圖書集成·學行典,210
孝弟,幼孤，事母至孝。大德七年，地大震，郇保山移，所過居民廬舍，皆摧壓傾圮。將近忠家，分為二，行五十餘步復合，忠家獨完。性孝友，父喪廬墓。大德八年，境內蝗害稼，惟國寶田無損。人皆以為孝感所致云。,GJTS-XXD,古今圖書集成·學行典,94
篤行,經荒饑饉，係以疾疫，父母兄弟嫂及群從小功之親，男女死者十三人。逵時病困，鄰里以葦席裹之，埋于村側。既而逵疾得瘳，親屬皆盡，唯逵夫妻獲全。家徒壁立，冬無被褲，晝則傭賃，夜則伐木燒塼，此誠無有懈倦。逵夜行遇虎，虎輒下道避之。期年中，成七墓，葬十三棺。鄰里嘉其志義，葬日悉出赴助，送終之事，亦儉而周禮。逵時逆取鄰人夫直，葬畢，眾悉以施之；逵一無所受，皆傭力報答焉。太守張崇之三加禮命，太守王韶之擢補功曹史，逵以門寒，固辭不就，舉為孝廉。,GJTS-XXD,古今圖書集成·學行典,215
諫諍,康熙以來屢以文字興大獄，錢牧齋詩文亦在燬禁之列，長洲沈歸愚乃選以冠別裁集，幾獲咎。嘉慶初，大興朱文正公珪奏言：「詩文之詆謗本朝者，正如桀犬狂吠。聖人大公無私，何所不容，禁之，則秘藏愈甚。」仁宗然之，禁始弛。明末遺書，遂復有刑行者。,WIKI,清稗類鈔,115
喪祭,白苗之祭祀用牛。其屠牛之法，先縶之，乃使大力者以斧背擊其腦，必一擊即倒，再剖割之。倒之方向，謂為有關禍福，如向不祥之方而倒，則群扶之，務使轉其向。此法青苗、黑苗、花苗及仡佬、倮儸、仲家、蔡家諸族皆同，然祇屠祀祖之牛時如此耳。,WIKI,清稗類鈔,112
孝友,錢塘徐敬庵中丞旭齡，少負至性。父死於豫章，蒲伏數千里，求遺骸，間關險阻，猛虎在前，初不色動。感父見夢，得死處，卒負骨以歸。,WIKI,清稗類鈔,61
忠藎,道光乙巳，粵寇初起，首陷平樂府城，時林文忠公已由西域賜環，文宗特詔起之田間。方臥疾，聞命束裝，星夜兼程，宿痾益劇。其子編修汝舟隨侍，勸以節勞暫息，文忠慨然曰：「二萬里冰天雪窖，隻身荷戈，未嘗言苦，此時反憚勞乎？」口占一聯云：「苟利國家生死以，敢因患難避趨之。」乃舁疾亟行。憂國焦勞，馳驅盡瘁，遂卒於廣寧行館。初，賊震文忠威名，咸膽裂思解散，猝聞溘逝，毒燄益張。臨歿，大呼「星斗南」，莫解所謂。,WIKI,清稗類鈔,196
博約,王守仁南元真之學於陽明子也，聞致知之說，而恍若有見矣，既而疑於博約，先後之訓復來請曰：致良知以格物，格物以致其良知也。則既聞教矣，敢問先博我以文，而後約我以禮也，則先儒之說，得無亦有所不同歟。陽明子曰：理一而已矣，心一而已矣，故聖人無二教，而學者無二學，博文以約禮，格物以致其良知，一也。故先後之說，後儒支謬之見也，夫禮也者，天理也。天命之性具於吾心，其渾然全體之中，而條理節目森然畢具，是故謂之天理，天理之條理謂之禮。是禮也，其發見於外，則有五常百行酬酢變化，語默動靜升降周旋隆殺厚薄之屬，宣之於言，而成章。措之於為而成行書之於冊，而成訓炳然蔚然其條理節目之繁，至於不可窮詰，是皆所謂文也。,GJTS-XXD,古今圖書集成·學行典,296
心意,唐太宗貞觀二年六月，上曰：梁武帝君臣惟談苦空，元帝為周師所圍，猶講老子，朕所好者，堯舜周孔之道，以為如鳥之有翼，魚之有水，失之則死，不可暫無爾。臣若水通曰：唐太宗自以好堯舜周孔之道，似乎有志者矣。又以為如鳥翼魚水失之則死，非有志而知道者能為此言乎。然貞觀之治不能並隆堯舜者，何也。抑所志者，徒區區於堯舜周孔文為之末，而不講於大道故耶。孔子曰：志於道。夫道本諸身行諸人倫而達諸天下者，其本則曰允執厥中而已，一以貫之而已。太宗所志堯舜周孔之文，為與梁武所談之空過猶不及爾。故人君有志於學，其志可不講乎。唐太宗貞觀十一年，魏徵上疏，以為陛下欲善之志不及於昔時，聞過必改，少虧於曩，日譴罰積，多威怒微厲，乃知貴不期驕，富不期侈，非虛言也。臣若水通曰：語稱匹夫不可奪志而況人主乎。而況志於道者乎。苟志於道，則凡遷善改過無一而非為志也。夫然後富貴貧賤，處之若一，確乎。不可奪矣，惜太宗不講於此而徒以氣質用事，有時而易矣。,GJTS-XXD,古今圖書集成·學行典,404
篤行,博聞強識而讓，敦善行而不怠，謂之君子。敦善行而不怠，所謂孳孳為善者，皆君子之道也。陳氏曰：聞識自外入，善行由中出自外入者，易實故處之以虛，由中，出者易倦，故濟之以勤。,GJTS-XXD,古今圖書集成·學行典,83
韜晦,《宋史‧邵雍傳》：雍疾病，司馬光、張載、程顥、程頤晨夕候之，將終，共議喪葬事外庭，雍皆能聞眾人所言，召子伯溫謂曰：諸君欲葬我近城地，當從先塋耳。《書經‧說命注》：董《五經》隱者也。伊川聞其名，特往造焉。至中途遇之曰：君非程先生乎。先生欲來，信息甚大。尹子問於伊川，伊川曰：靜則自明。《名臣言行錄》：真宗既與契丹和親，王文正問於李沆曰：和親何如。沆曰：善則善矣，然邊患既息，恐人主漸生侈心耳。文正亦未以為然，及上晚年，多事巡遊大脩宮。觀文正乃潛嘆曰：李公可謂有先知之明。《東軒筆錄》：陸經慶曆中，為館職一日，飲於相國寺。僧祕演房語，笑方洽有一人,GJTS-XXD,古今圖書集成·學行典,271
君道,楚文王有疾，告大夫曰：「筦饒犯我以義，違我以禮，與處不安，不見不思，然吾有得焉，必以吾時爵之；申侯伯，吾所欲者，勸我為之；吾所樂者，先我行之。與處、則安，不見、則思，然吾有喪焉，必以吾時遺之。」大夫許諾，乃爵筦饒以大夫，贈申侯伯而行之。申侯伯將之鄭，王曰：「必戒之矣，而為人也不仁，而欲得人之政，毋以之魯、衛、宋、鄭。」不聽，遂之鄭，三年而得鄭國之政，五月而鄭人殺之。,CTEXT,說苑 ,184
孝弟,正德閒父為賊所獲，欲殺之，賢以身蔽父，賊斫臂又折其足，流血數升，祈請甚哀。父賴以全。賢亦不死，鄉人甚重之。官坐母罪，祿時年十一，認以為己罪，即受禁，母獲免。御史盧雍知其狀，釋之。,GJTS-XXD,古今圖書集成·學行典,89
孝友,奇強家延訟師，謂當日永泰實自縊而死，非毆斃者。縣官欲開棺驗視，恩榮稽首出血曰：「尹氏所求者，欲論抵耳。吾既不愛死，則尹氏之欲己償，吾安忍再暴父屍，以重己罪。」官不能屈，博徵諸胥吏及父老，咸曰：「永泰之死，實奇強斃之，且恩榮伺之十餘年，今日得復其仇，天也。」,WIKI,清稗類鈔,128
孝弟,母常病劇醫不能措手。焚香籲天、潛刲股，煮以進母，食之愈。事兄宗文盡恭愛，有司命董里中輸賦貧不能輸者代之，輸而不責償，饑歲出，穀貸匱乏，久率歸其券。洪武中，以稅戶徵例當除官，固辭。永樂壬辰，復徵除元氏縣主簿，廉勤得民心，一日進賀箋京師，行次沙河，水暴漲覆舟，人皆溺死，桓漂流四十餘里，恍若有人舉之者及其僕馬皆獲濟，人以為好善之應。仁孝性成，母卒居廬三載，頃刻不離墓側。有司以孝義薦，力辭不仕。沒後，里人私諡安孝先生。,GJTS-XXD,古今圖書集成·學行典,207
邪正,宋范仲淹蒙者處晦而弗曜，正者居中而弗群，守晦蒙而靡失，養中正而可分。處下韜光允謂含章之士，居上棄智斯為抱一之君，聖人以說彼易文授諸君子，考其在蒙之象，得此養正之理，渾兮若濁，下民無得而稱焉。闇然而彰，聖功亦在其中矣。是以不伐其善，罔耀其能，惟樸素而自守。又濬哲而曷矜，故知我者謂我愚不可及，不知我者謂我智不足稱。務實去華，育德之方斯在反聽收視，養恬之義相應，故得悔吝不生，純和自履，隱其明而若昧，保其終而如始。至賢者孟子在養素而弗違，亞聖者顏生性如愚而有以是知蒙正相養，聖賢是崇，欲求乎不失其正，必在乎受之以蒙。石蘊玉而外質，蚌含珠而內融，天地何言，育物之功潛用，龍蛇處蟄存身之道不窮。其或謀畫為先，聰明自廣。不務，淳淳而處；每思，察察而往，則彼蒙也喪乎，其真此正也失其所養，曷若我知白守黑？老氏之教，寧忘用晦而明，箕子之風不爽至矣哉。正之在斯養亦宜其蘊，道德而不衒，豈禍福之能隨？志士體之而修身，素履無失；聖人執之而行，化赤子焉。知迺有修辭立誠，窮理盡性，常默默以存志，將乾乾而希聖，庶幾進退之閒，保君子之中正。,GJTS-XXD,古今圖書集成·學行典,457
文苑,胡武平嘗奉敕撰溫成皇后哀冊。當時受旨，以溫成嘗因禁卒竊發，捍衛有功，而秉筆者不能文其實。公乃用西漢何羅觸瑟、馮媛當熊二事以狀其意。曰：「在昔禁闈，誰何弛衛。觸瑟方警，當熊已屬。」覽者無不歎服。孝宗受禪赦文云：「凡今發政施仁之日，皆得之問安。視膳之餘，天下誦之。」洪景嚴筆也。,WIKI,宋稗類鈔,137
篤行,金鋐，字士珫，實仲子鄉舉，知蓬州，志識高遠，文學優裕。治蓬九載，政成清操如一日，給由便歸田里，日以詩文自娛。同宗一門疫死二十餘人，無敢視者，公獨周旋其閒，為之殯埋，卒之日至無以為殮，其果所謂孝廉者歟。,GJTS-XXD,古今圖書集成·學行典,100
任道,是時有詔以旱飢蠲租之半，有司徵愈急，公與張署、李方叔上疏言關中天下根本，民急如是，請寬民徭，免田租。天子惻然。卒為幸臣李實所讒，十二月貶連州陽山令。貞元二十年甲申春，始到陽山。順宗永貞元年乙酉，公以是年春遇赦，夏秋離陽山，命於郴者。三月至秋末，始授江陵府法曹參軍。憲宗元和元年丙戌，公年三十有九，其春夏猶在江陵，六月自江陵召拜國子博士，還朝。《元和二年丁亥行狀》云：公權知國子博士，宰相有愛公文者，將以文學職處公，有爭先者搆公語以飛之，公恐及難，遂求分司東都。公作《周況妻韓氏墓志》云：從兄俞卒開封尉，愈於時為博士，乞分司東都，生以收其孥於開封界中，教畜之。元和三年戊子，改真博士。元和四年己丑，公年四十二，六月十日，改都官員外郎，守東都省。元和五年庚寅，授河南縣令。元和六年辛卯，行尚書職方員外郎，公自河南至京師。元和七年壬辰，公年四十五，二月乙未，以職方員外郎，復為國子博士。,GJTS-XXD,古今圖書集成·學行典,390
孝弟,親歿，負土成墳，廬於其側，朝夕哭奠，隆冬盛暑不怠。嘗有烏數百集於墓。時亢旱，惟亨廬旁數畝禾稼滋茂。按察使躬詣廬慰勞。服闋，縣令請鄉飲，士大夫咸重之。國子生，以家貧親老乞冠帶終養。及親亡，哀毀骨立，朝夕泣奠于墓。生員，父為桐柏知縣，卒官，距家三千餘里，扶櫬歸葬，號泣步隨。母歿，哀毀苫次，三年未嘗入室。母得奇疾弗能療，忙兒割股肉煮藥以進，遂愈。有司以其事聞，旌表其門。母病，寧晝夜泣侍，忽假寐夢人告曰：欲母病好，須割肝食之。寧醒即拜天割肝煮羹以進。母子俱獲全。弟純仁早喪配，誓不再娶，止遺病子。騤與妻盡心撫育，後得成立。父先逝，母歿，廬墓三年。事聞，督學獎之。朝夕號慟。,GJTS-XXD,古今圖書集成·學行典,284
孝弟,事母李至孝，不樂仕進。年及艾始領鄉薦，依戀膝下不欲北行。嘉靖己丑既中式弗廷對而歸，遂終養焉。母卒，稱病不復出，與唐荊川交莫逆。王龍溪錢緒山尤以陽明先生之學相勖焉。年七十五卒。太史馬一龍私諡為貞孝先生。,GJTS-XXD,古今圖書集成·學行典,100
狷介,其初至軍前也，姚中允三辰、陳御史學海亦以謫戍至，偕謁將軍，問儀節，或告曰：「三叩首。」姚、陳悽然，謝怡然曰：「此戍卒見將軍，非我見將軍也。」及見，將軍免禮，賜坐賜茶。出，姚、陳怡然，謝夷然曰：「此將軍待廢官，非將軍待我也。」曰：「然則子為誰？」曰：「我自有我在。」,WIKI,清稗類鈔,132
鑒識,張尚書乖崖鎮蜀。時承旨彭公乘始冠，欲持所業為贄，求文鑒大師為之先容。鑒曰：“請君遇旌麾遊寺日，具襴鞟與文候之。老僧先為持文奉呈，果稱愛方可出拜。”蓋八座之性靡測。—日果來，鑒以彭文呈之。公默覽殆遍，無一語褒貶，擲之於地。彭公大沮。後將赴闕，臨岐，托鑒召彭至，語之曰：“向示盛編，心極愛歎。不欲形言者，子方少年，若老夫以一語獎借，必淩忽自惰，故擲地以奉激。他日子之官亦不減老夫，而益清近。留鐵緡鈔二佰，道為縑緗之助。勉之。”後果盡然。,WIKI,宋稗類鈔,216
察微,魯季氏與郈氏鬥雞。郈氏介其雞，季氏為之金距。季氏之雞不勝。季平子怒，因歸郈氏之宮而益其宅。郈昭伯怒，傷之於昭公，曰：「禘於襄公之廟也，舞者二人而已，其餘盡舞於季氏。季氏之舞道，無上久矣，弗誅必危社稷。」公怒不審，乃使郈昭伯將師徒以攻季氏，遂入其宮。仲孫氏、叔孫氏相與謀曰：「無季氏，則吾族也死亡無日矣。」遂起甲以往，陷西北隅以入之，三家為一，郈昭伯不勝而死。昭公懼，遂出奔齊，卒於乾侯。魯昭聽傷而不辯其義，懼以魯國不勝季氏，而不知仲、叔氏之恐而與季氏同患也，是不達乎人心也。不達乎人心，位雖尊，何益於安也？以魯國恐不勝一季氏，況於三季？同惡固相助。權物若此其過也。非獨仲、叔氏也，魯國皆恐。魯國皆恐，則是與一國為敵也，其得至乾侯而卒猶遠。,CTEXT,呂氏春秋 ,319
恭謹,略不回首。行數里，追及，朴告之曰：僕詩河聲流向西，何得言流向東。士人頷之而已。閩中傳為笑談。《宋史‧郭忠恕傳》：忠恕貶為乾州司戶參軍。乘醉毆從事范滌，擅離貶所，削籍配隸靈武。其後，流落不復求仕進，多游岐、雍、京、洛間，縱酒跅弛，逢人無貴賤輒呼苗。有佳山水即淹留，浹旬不能去。或踰月不食。盛暑暴露日中，體不沾汗，窮冬鑿河冰而浴，其傍凌澌消釋，人皆異之。《周王元儼傳》：元儼子允良，好酣寢，以日為夜，由是一宮之人皆晝睡夕興。薨，贈定王，有司以其反易晦明，諡曰榮易。《夢溪筆談》：石曼卿喜豪飲，與布衣劉潛為友。通判海州，劉潛來訪之，曼卿迎之於石闥堰，與潛劇飲。中夜酒欲竭，顧船中有醋斗餘，乃傾入酒中併飲之。至明日，酒醋俱盡。每與客痛飲，露髮跣足,GJTS-XXD,古今圖書集成·學行典,319
性命,問喜怒出於性否。程子曰，固是，纔有生識便有性，有性便有情，無性安得有情。問性之有喜怒，猶水之有波否。湛然平靜如鏡者，水之性也。及遇沙石地勢不平，便有湍激或風行其上，便為波濤洶洶。此豈水之性也哉。人性中只有四端，人豈有許多不善底事，然無水安得波浪，無性安得情也。問性善而情不善乎。曰：情者，性之動也。要歸之於正而已，亦何得以不善名之。張子曰：心統性情者也。有形則有體，有性則有情，發於性，則見於情，發於情，則見於色，以類而應。龜山楊氏曰：六經不言，無心惟佛氏言之，亦不言修性，惟揚雄言之，心不可無性。故易止言洗心盡性，記言正心尊德性孟子言，存心養性。河東侯氏曰：性之動，便是情主宰處，便是心。五峰胡氏曰：探視聽言動無息之本，可以知性，察視聽言動不息之際，可以觀情，視聽言動道義明著，孰知其為此心，視聽言動物欲引取，孰知其為人欲。,GJTS-XXD,古今圖書集成·學行典,363
隱逸,干木富乎義，寡人富乎財。勢不若德貴，財不若義高。又請為相，不肯。後卑己固請見，與語，文侯立倦不敢息。夫文侯名過齊桓公者，蓋能尊段干木，敬卜子、夏友、田子方故也。按《說苑》：魏文侯見段干木，立倦而不敢息；及見翟璜，踞堂而與之言，翟璜不說。文侯曰：段干木，官之則不肯，祿之則不受；今汝欲官則相至，欲祿則上卿；既受吾賞，又責吾禮，毋乃難乎。按《新序》,GJTS-XXD,古今圖書集成·學行典,172
孝弟,祖成，假平陽郡守。父延，仕州郡，累為功曹、主簿。並以純至，為鄉里所推。元性謙謹，有孝行。微涉經史，然精修釋典。年六歲，其祖以夏中熱甚，欲將元就井浴。元固不肯從。祖謂其貪戲，乃以杖擊其頭曰：汝何為不肯洗浴。元對曰：衣以蓋形，為覆其褻。元不能褻露其體於白日之下。祖異而捨之。南鄰有二杏樹，杏熟,GJTS-XXD,古今圖書集成·學行典,144
講學,有生雖同，然形氣既異，則其生而有得乎天之理亦異，蓋在人則得其全而無有不善，在物則有所蔽而不得全，是乃所謂性也，今告子曰：生之謂性，如白之謂白。而凡白之白，無異白焉，則是指形氣之生者，以為性而謂之物之所得於天者，亦無不同矣。故孟子以此詰之，而告子理屈詞窮，不能復對也。夫右第三章乃告子迷繆之本根，孟子開示之要切，蓋知覺運動者，形氣之所為；仁義禮智者，天命之所賦。學者於此正當審其偏正全闕，而求知所以自貴於物，不可以有生之同，反陷於禽獸，而不自知己性之大全也。,GJTS-XXD,古今圖書集成·學行典,228
行旅,振楫發吳州，秣馬陵楚山，塗出梁宋郊，道由周鄭間，前登陽城路，旦夕望三川，伊洛絕津濟，臺館無尺椽，宮階多巢穴，城闕生雲煙。,CTEXT,藝文類聚 ,60
聖門諸賢,顏子一簞食，一瓢飲，在陋巷，人不堪其憂，而不改其樂。夫富貴，人所愛也。顏子不愛，而樂乎貧者，何心哉。天下有至貴至愛可求，而異乎彼者，見其大、而忘其小焉爾。見其大則心泰，心泰則無不足。無不足則富貴貧賤處之一也。處之一則能化而齊。故顏子亞聖。,GJTS-XXD,古今圖書集成·學行典,119
孝弟,明末群盜縱橫里閏，琮舉家潛匿，祖母徐年八十餘，為盜所獲。琮挺身出謂盜曰：祖母老而貧，幸釋之。我有私藏，當出以相奉。盜信其言，釋祖母，因令掘所藏處，無有。琮曰：欲脫祖母耳。家貧安得有藏。盜怒將殺之，一盜曰：孝孫也，殺之不祥。遂釋，無何父紳病，琮刺血投詞於神願以身代，刲股為羹進之，終不能愈，琮哀毀成病卒。,GJTS-XXD,古今圖書集成·學行典,151
孽嬖,龍逢進諫曰：「君無道，必亡矣。」桀曰：「日有亡乎？日亡而我亡。」不聽，以為妖言而殺之。造瓊室瑤臺，以臨雲雨，殫財盡幣，意尚不饜。召湯，囚之於夏臺，已而釋之，諸侯大叛。於是湯受命而伐之，戰於鳴條，桀師不戰，湯遂放桀，與末喜嬖妾同舟，流於海，死於南巢之山。《詩》曰：「懿厥哲婦，為梟為鴟。」此之謂也。頌曰：末喜配桀，維亂驕揚，桀既無道，又重其荒，姦軌是用，不恤法常，夏后之國，遂反為商。,CTEXT,列女傳 ,191
謙謹,楊勇恪既以援臺事至閩，與守官等議辦防守機宜，幕府欲其入告，楊曰：「此守臣事，吾特助為之耳。若我入告，是佔守臣顏面也。」卒不奏。時須渡臺，而我海軍悉已為法人所殲，將軍、總督等欲留楊省中，因問渡臺事，楊曰：「吾奉朝命渡臺，自當即行。」問行期，不語。翌日，巡閱礮臺，提督方留宴，楊起如廁，久不出，眾候，不敢散，逾日，始知已改裝附舟渡海矣。後和議成，遂歸。楊在家，與諸紳齊列；出門，但坐平常肩輿；至鄉，即乘竹轎，與田夫野老問答如平交。,WIKI,清稗類鈔,213
志道,築隨州及棗陽城，招四方亡命，得千人，立軍曰忠勇，食于營柵，器械悉備，除京西提刑，領州如故，改湖北運判，知鄂州。歲歉，乞糴湖廣，講荒政十五州，贍活亡算。改知太平州，歷工部郎中，力辭，除祕閣修撰，奉祠，卒諡正肅。柔勝天性孝友，初筮仕，會母疾，亟時有願致千金易，闕者艴然，曰：吾乃以親病而罔利哉？亟謝遣之。嘗與彭龜年、楊簡、袁燮諸公為師友，每以行事至否，為學力淺深之驗，矢志曰：士以大節為先，大節有虧，他美莫贖。故罹黨禍十餘年，略不少貶。子淵潛並為名臣。,GJTS-XXD,古今圖書集成·學行典,224
齊物論,今且有言於此，不知其與是類乎？其與是不類乎？類與不類，相與為類，則與彼無以異矣。雖然，請嘗言之。有始也者，有未始有始也者，有未始有夫未始有始也者。有有也者，有無也者，有未始有無也者，有未始有夫未始有無也者。俄而有無矣，而未知有無之果孰有孰無也。今我則已有謂矣，而未知吾所謂之其果有謂乎，其果無謂乎？,CTEXT,莊子 ,149
學思,文子問道老子曰：學問不精，聽道不深。凡聽者將以達智也，將以成行也，將以致功名也，不精不明不深不達，故上學以神聽，中學以心聽，下學以耳聽。以耳聽者，學在皮膚，以心聽者，學在肌肉，以神聽者學在骨髓。,GJTS-XXD,古今圖書集成·學行典,97
詼諧,歐陽公與人行令，各作詩兩句，須犯徒以上罪者。一云：「持刀哄寡婦，下海劫人船。」一云：「月黑殺人夜，風高放火天。」至歐云：「酒粘衫袖重，花壓帽簷偏。」或問之。答云：「當此時，徒以上罪亦做了。」,WIKI,宋稗類鈔,95
審幾,臣按此章帝舜將欲作歌，而先述其所以歌之意也，歌之序意在乎戒天命而謹，時幾時以天，時言幾以人，事言無一時而不戒敕，以無一時而非天命之所寓也，無一事而不戒敕，以無一事而非天命之所存也，然謂之事可也，而謂之幾者何哉。先儒謂幾者事之微也，方其事之始萌，欲動未動之際，方是之時善惡之形未分也，而豫察其朕兆是非之情，未著也。而豫審其幾微毫末方起，已存戒謹之心，萌芽始茁，已致防範之意，不待其滋長顯露而後圖之也，古之帝王所以戒敕，天命也，如此其至所以禍亂不興，而永保天命也歟。後世人主不知戒敕，天命故雖事幾暴著猶不知省，及至禍機激發始思所以圖之，亦末如之何矣噫。幾之一言虞廷君臣累，累言之是，誠萬世人君敕天命保至治之樞要也。惟明主留意。《周書》：嗣若功，王乃初服，嗚呼。若生子，罔不在厥初生，自貽哲命，今天其命哲，命吉凶，命歷年，知今我初服，宅新邑，肆惟王其疾敬德。,GJTS-XXD,古今圖書集成·學行典,376
幼慧,元稹衛瓘諸孫衛玠珍，可憐雛鳳好青春。解拈玉葉排新句，認得金環識舊身。十歲佩觿嬌稚子，八行飛札老成人。楊公莫訝清無業，家有驪珠不復貧。,GJTS-XXD,古今圖書集成·學行典,66
虛心,《讀書鏡》：諸葛亮所與友善者，徐庶，庶本名福，單家子，少好任俠擊，嘗為人報仇，白堊突面披髮而走，為吏所得問其姓名，閉口不言，吏乃于車上位柱維磔之擊鼓，以令于市廛，莫敢識者，而其黨伍共篡解之得脫，于是感激，棄其刀戟更練布單衣折節學問，始詣精舍，諸生聞其前作賊，不肯與共，止乃卑躬早起，常獨掃除動靜先意聽習經業，義理精熟，與石韜廣元相親愛，熹平中，中州兵起，乃與韜南客荊州，因與亮交焉。《晉書‧周處傳》：處少孤，未弱冠，膂力絕人，好馳騁田獵，不修細行，縱情肆慾，州曲患之。處自知為人所惡，乃慨然有改勵之志，謂父老曰：今時和歲豐，何苦而不樂邪。父老嘆曰：三害未除，何樂之有。處曰：何謂也。答曰：南山白額猛獸，長橋下蛟，并子為三矣。處曰：若此為患，吾能除之。父老曰：子若除之，則一郡之大慶，非徒去害而已。處乃入山射殺猛獸，因投水搏蛟，蛟或沈或浮，行數十里，而處與之俱，經三日三夜，人以為死，皆相慶賀。處果殺蛟而反，聞鄉里相慶，始知人患己之為害，乃入吳尋二陸。時機不在，見雲，具以情告，曰：欲自修而年已蹉跎，恐終無及。雲曰：古人貴朝聞夕改,GJTS-XXD,古今圖書集成·學行典,464
權譎,文潞公以樞密直學士知成都，時年未四十。成都風俗喜行樂，公多燕集，有蜚語至京師。御史何聖從因謁告歸，上遣伺察之。何將至，潞公亦為之動。幕客張少愚謂公曰：「聖從之來無足慮。」少愚與聖從同郡，因迎見於漢州，命酒設樂。有營妓善舞，聖從狎之。問其姓？妓曰：「姓楊。」聖從曰：「所謂楊臺柳者。」少愚即取妓項帕羅題詩曰：「蜀國佳人號細腰，東臺御史惜妖嬈。從今喚作楊臺柳,WIKI,宋稗類鈔,177
孝弟,遂為孝子。《北史》清河之民有兄弟爭財者，郡守蘇瓊告以難得者兄弟，易得者田宅遂感，悟息訟同居如初。況此邦之人，本來易化，以理開曉必無不從。若上違太守之訓言，下拒父老之忠告，則是敗常亂俗之民。王法所加將有不容已者，一陷刑戮終身不齒。雖悔何及，爾民其思之毋忽。,GJTS-XXD,古今圖書集成·學行典,127
隱逸,通六經，學者從之甚眾。每出入市邑，人皆拱立。著《往事龜鑑通書》、《一江集》。子綰翰林學士孫洵仁、尚書洵文知樞密院事。郡伯溫為部使者，薦其學行甚高，清節甚苦，不報及卒。學者諡為靜恭先生。博學能詩，有飄然物表之志，不樂仕進。所著有《漁舟集》。李畋稱其有孟郊之風。,GJTS-XXD,古今圖書集成·學行典,129
稱譽,唐李洞，字才江，苦吟有聲。慕賈浪仙之詩，鑄其像事之。誦賈島佛不絕口。時以為異。五代孫晟初名風，又名忌。好學，尤長予詩。為道士，居廬山蘭寂宮。常畫賈島像置屋壁，晨夕事之。人以為妖。蓋酸鹹之嗜，固有異世而同者。長江簿何以得此於人哉！凡人著書立言，正不必合於一時。後世有楊子雲，當自知之。黃魯直晚年懸東坡像於室中。每晨，衣冠薦香，肅揖甚敬。或以同時聲名相上下為問，則離席驚避曰：「庭堅望蘇公，門弟子耳。安敢失其序？」承暉生自富貴，居家頗類寒素。常置司馬光、蘇軾像於室中，曰：「吾師司馬而友蘇公。」,WIKI,宋稗類鈔,245
智,陳太丘與友期行，期日中。過中不至，太丘舍去，去後乃至。元方時年七歲，門外戲。客問元方：尊君在否。答：君久不至，已去。友人便怒曰：與人期行，相委而去。元方曰：君與家君期日中，日中不至，則是不信。友人大慚。《晉書‧羊祜傳》：祜與陸抗相對，使命交通。抗嘗病，祜饋之藥，抗服之無疑心。人多諫抗，抗曰：羊祜豈酖人者。時談以為華元、子反復見于今日。孫皓聞二境交和，以詰抗。抗曰：一邑一鄉，不可無信義，況大國乎。臣不如此，正是彰其德，于祜無傷也。《南史‧宋高祖本紀》：晉陵人韋叟善相術，桓修令相帝當得州不，叟曰：當得邊州刺史。退而私于帝曰：君相貴不可言。帝笑曰：若中，當相用為司馬。至是，叟詣帝曰：成王不負桐葉之信，公亦應不忘司馬之言。今不敢希鎮軍司馬，願得領軍佐。于是用焉。《蕭允傳》：允為晉安王南豫州長史，蔡徵聞允將行，乃詣允曰：公年德並高，國之元老，從容坐鎮，旦夕自為列曹，何為辛苦蕃外。答曰：已許晉安，豈可忘信。《韋叡傳》：叡子放，與吳郡張率皆有側室懷孕，因指為婚姻。,GJTS-XXD,古今圖書集成·學行典,431
順說,善說者若巧士，因人之力以自為力；因其來而與來，因其往而與往；不設形象，與生與長；而言之與響；與盛與衰，以之所歸；力雖多，材雖勁，以制其命。順風而呼，聲不加疾也；際高而望，目不加明也；所因便也。,CTEXT,呂氏春秋 ,96
諫諍,雍正間，西事方殷，急饋饟，大將軍入覲，以為言。大臣定議，各途守選及遷補停止，專用捐貲運饟人，事可集。已得旨，始下外廷。韓城尚書張廷樞聞其事，謂同列曰：「此關國體，當以去就爭。」時九卿會議數四，相視不言，乃昌言，惟捐納所分員缺，可俾運饟人，其正途及遷補仍舊，因手奏定議。執政者大駭，使人謂少宰張廷玉曰：「聞舉朝同議，獨張君阻之，不識何張君也。」少宰曰：「首議者張廷樞，然余，吏部也，亦同此議。」少司寇張大有曰：「我亦同議者。」於是士論翕然歸三張。遂寧張鵬鷊方長吏部，為不適者久之。,WIKI,清稗類鈔,239
尚論,徐師川俯曰：「東坡、山谷、瑩中，三君皆餘所畏，然各有可笑。東坡議論諫諍，真能殺身成仁者。夫死生旦暮爾，而欲學長生不死。山谷赴官姑熟，既至，未視事。聞當罷不去，竟俯就之。七日符至乃去。問其故，曰：『不爾』無舟吏可遷。夫士之進退，極欲分明，豈可以舟吏為累。』瑩中大節昭著，是能必行其志者。當視爵祿如糞土，然猶時對日者說命。」,WIKI,宋稗類鈔,160
貫,故不務也。許由、善卷，非不能撫天下、寧海內以德民也，然而羞以物滑和，故弗受也。豫讓、要離，非不知樂家室、安妻子以偷生也，然而樂推誠行，必以死生，故不留也。今從箕子視比干，則愚矣；從比干視箕子，則卑矣；從管、晏視伯夷，則戇矣；從伯夷視管、晏，則貪矣。趨舍相非，嗜欲相反，而各樂其務，將誰使正之。曾子曰：擊舟水中，鳥聞之而高翔，魚聞之而淵藏。故所趨各異，而皆得所便。故惠子從車百乘，以過孟諸，莊子見之，棄其餘魚。鵜胡飲水數斗而不足,GJTS-XXD,古今圖書集成·學行典,213
篤行,幼有遠志，數歲能屬文，閱史傳，慕諸葛亮，倣其木牛、流馬之法，盤走几上。或見，謂不祥，遽毀之，試輒高等不售，志愈奮，親朋知其貧，多餽遺，怫然起，置之道。或投之水曰：吾豈受人憐者耶。因嘗催科，急質衣得一金。赴納，遽遺之，撫掌大笑。人謂曰：君失金，何樂爾。爾曰：吾為得金者樂也。其襟懷如此。,GJTS-XXD,古今圖書集成·學行典,142
學問,王洪學之道何如哉。所以學為人之理也。人之生也，有眼耳口鼻手足焉，有君臣焉，有父子焉，有夫婦長幼朋友焉，有衣服飲食居處出入動靜之節焉，有萬事萬物古今之變焉。是故必學而後盡學乎。仁所以為父子學乎。義所以為君臣學乎信所以為朋友學乎。禮所以為長幼之序，夫婦之別，衣服、飲食、居處、出入、動靜之節學乎。智所以為事物古今之變，始而士，終而聖；始而人，終而天；始而成，一身終而濟。天下而為後世法，此人之至學之至也。黃帝堯舜禹湯文武大聖人亦必由學。,GJTS-XXD,古今圖書集成·學行典,216
師友,乾降壬戌，淮揚大賈之業鹺者，深居簡出，四方游客未易得見。桐城馬璞臣，名相如，名士也。至揚，投刺於程風衣。再至，閽人再拒之，馬怒，鬨於門。已而有一人便衣小冠，趿履而出，問曰：「子何人？」曰：「吾桐城馬相如也。」曰：「馬璞臣耶？」曰：「然。子何人？子知程風衣在家耶？」曰：「吾即程風衣也。」兩人乃大笑，牽袂入，各盡吐所欲語，如舊相識。留數日，盡歡而別。風衣，名嗣立，有寒士風。,WIKI,清稗類鈔,186
致知,道之大原，固要理會；纖悉委曲處，也要理會；制度文為處，也要理會；古今治亂處，也要理會；精粗大小，無不當理會。程夫子云：窮理亦多端，或讀書講明道理，或論古今人物別其是非，或應事接物，求其當否皆窮理也。遇著一件事，便且就這事上思量合當如何。謂陳安卿曰：凡看道理，須要求箇根源來處。如為人父，如何便止於慈。為人子，如何便止於孝。為人君，為人臣，如何便止於仁與敬。如言性，則當推其如何謂之性；如言心，則當推其如何謂之心，只此便是格物。問：伊川說：今日格一件，明日格一件。工夫如何。朱子曰：如讀書，今日看一段，明日看一段。又如今日理會一事，明日理會一事，積習多後，自然貫通。昔聞延平先生之教以為為學之初，且當常存此心，勿為他事所勝。凡遇一事，即當且就此事反覆推尋以究其理。待此一事融釋脫落，然後循序少進而別窮一事,GJTS-XXD,古今圖書集成·學行典,351
隱逸,側樂松竹、泉石之勝，吟詠自適。起一樓於翠微之閒，以縱眺望殿院。章公題曰萬山樓，庚子，郡大饑，助郡發廩粟賑之，全活者眾，人稱為潛德君子。,GJTS-XXD,古今圖書集成·學行典,67
義俠,康、雍間，山左大饑，白骨枕藉，鬻子女者值僅數百錢。某州築萬人坑，以埋胔掩骼。有路遠不能致者，多委棄而去，積尸塞途，為烏鳶犬彘食。歙張惻庵自京師歸，過其地，惻然憫之，立解橐中金，金盡，復假貸於同行者。雇人荷鋤畚，送枯骸數百於某州以瘞焉。更出錢買童子之嗁號將斃者數百人，攜之歸里門，給其衣食。次年秋熟，悉縱之歸，還其父母，皆涕泣叩頭而去。山左人皆設主於家，朔望祀之，每垂涕告其子女曰：「張公，爾之再生父母也。」,WIKI,清稗類鈔,203
貴德,晉平公春築臺，叔向曰：「不可。古者聖王貴德而務施，緩刑辟而趨民時；今春築臺，是奪民時也。夫德不施，則民不歸；刑不緩，則百姓愁。使不歸之民，役愁怨之百姓，而又奪其時，是重竭也；夫牧百姓，養育之而重竭之，豈所以安命安存，而稱為人君於後世哉！」平公曰：「善！」乃罷臺役。,CTEXT,說苑 ,132
孝弟,任山東蒙陰縣，教諭在任，聞母劉氏喪哀慟幾絕，即舍妻子徒跣先歸，及葬廬墓三年，有馴蛇鳴鵲之異，有司上其事詔，表其門曰：孝行云。,GJTS-XXD,古今圖書集成·學行典,62
孝弟,萬曆戊午舉於鄉，性至孝，事父母視膳問安無閒晨夕，請事跪而言下，氣怡色必可而後行。母徐先卒，廬墓三年。父命之始旋。每奠薦哀慕如初喪。及父繼沒，毀瘠愈甚，以疾卒。,GJTS-XXD,古今圖書集成·學行典,79
義俠,板橋抵里，步近門巷，趦趄不前。見圬人方墁牆掃除，大駭，以為宅已賃他姓矣。及入門，則其孺人含笑相勞苦，又呼僕具酒食，曰：「老爺當餓矣，可亟備食。」板橋益踧踖不安，私叩孺人曰：「端午節何如？」曰：「前數日君寄家二百金，已畢償，端節左右隳突吾門者，皆改容謝罪去。今以其餘修屋，防梅雨耳。」板橋自歎曰：「吾怪馬君固應不至是，今果知賢者也。」是年赴揚州，與馬訂交，後遂為馬上客，既罷官，亦常主於馬。,WIKI,清稗類鈔,194
志道,張思叔與人作思堂記，言世閒事有當思者，有不當思者：利害生死，不當思也；如見某物而思終始之云云，此當思也。,GJTS-XXD,古今圖書集成·學行典,52
遇合,凡能聽說者，必達乎論議者也。世主之能識論議者寡，所遇惡得不苟？凡能聽音者，必達於五聲。人之能知五聲者寡，所善惡得不苟？客有以吹籟見越王者，羽角宮徵商不謬，越王不善，為野音而反善之。說之道亦有如此者也。,CTEXT,呂氏春秋 ,100
隱逸,嘗集士謙所，盛饌盈前，而先為設黍，謂群從曰：孔子稱黍為五穀之長，荀卿亦云食先黍稷，古人所尚，容可違乎。少長肅然，不敢弛惰，退而相謂曰：既見君子，方覺吾徒之不德也。士謙聞而自責曰：何乃為人所疏，頓至於此。家富于財，躬處節儉，每以振施為務。州里有喪事不辦者，士謙輒奔走赴之，隨乏供濟。有兄弟分財不均，至相鬩訟，士謙聞而出財，補其少者，令與多者相埒。兄弟媿懼，更相推讓，卒為善士。有牛犯其田者，士謙牽置涼處飼之，過于本主。望見盜刈其禾黍者，默而避之。其家僮嘗執盜粟者，士謙慰諭之曰：窮困所致，義無相責。遽令放之。其奴嘗與鄉人董震因醉角力，震扼其喉，斃于手下。震惶懼請罪，士謙謂之曰：卿本無殺心，何為相謝。然可速去，無為吏之所拘。性寬厚，皆此類也。其後出粟數千石，以貸鄉人,GJTS-XXD,古今圖書集成·學行典,332
孝弟,生於宋乾道閒，父百十點檢既早喪，母朱氏邑南朱村人，今村中有太尉廟，廟有朱太尉者，孝子之外祖也。孝子曾為縣從事，有事於頂山得數栗，負歸以奉母妻，易以他栗進，於是詬遣其妻孝子克備孝道，尤有義行。淳熙閒，先母氏沒，沒之明日即降於家，告其母曰：兒為神矣，當輸忠朝廷，盡力鄉里，不能與草木同腐。淳祐初，邑人陳榷簿謀肖其像祀於邑東南隅，水旱疾疫，有祈必應。,GJTS-XXD,古今圖書集成·學行典,172
孝弟,朱述，以廩生入太學，性醇謹，擇地而蹈，居家以孝友稱。先喪母，水米不入口者年餘。及父卒，時述已踰衰年，哀毀如喪母。兄弟分田，瘠腴各半，述謂兄模業耕，宜得良田，因以腴易瘠。已而模復窘，則并前易田還之。子一逢成進士，為善者有所勸矣。,GJTS-XXD,古今圖書集成·學行典,113
隱逸,急賢如饑渴，時張公浚為相，馳書函金幣，且移書履豫章漕及帥曰：「餘鄉人蘇雲卿，管樂流亞，遁跡湖海有年矣。近聞灌園東湖。其高風偉節，非折簡所能屈。幸親造其廬，為我必致之。」漕帥密諭物色。彼人曰：「此有灌園蘇翁者，無雲卿也。」漕帥即相與變服為遊客，入其圃，翁運鋤不顧。二客前揖與語，翁良久，問客何從來？乃延入室。土銼竹兒，輝光溢然。地無纖塵。案上留《西漢書》—冊。二客神融意消，恍若自失，默計曰：「此為蘇雲卿也必矣。」既而汲泉煮茗，意稍款接。客遂扣曰：「翁仙裏何地？」徐曰：「廣漢。」客曰：「張德遠廣漢人，翁當識之。」曰：「識之。」客又問：「德遠何如人？」曰,WIKI,宋稗類鈔,276
說民,國治：斷家王，斷官強，斷君弱。重輕刑去，常官則治。省刑要保，賞不可倍也。有姦必告之，則民斷於心。上令而民知所以應，器成於家而行於官，則事斷於家。故王者刑賞斷於民心，器用斷於家。治明則同，治闇則異。同則行，異則止。行則治，止則亂。治則家斷，亂則君斷。,CTEXT,商君書 ,124
隱逸,按《齊東野語》：四皓之名見於法言，《漢書》《樂書》多不同，前輩嘗辨之，王元之在汝日以詩寄畢文簡曰：未必頸如樗里，子定應頭似，夏黃公文簡謂綺里季，夏當為一人，黃公則別一人也。杜詩云：黃綺終辭漢王逸，少有尚想黃綺帖。陶詩云：黃綺之南山，又云：且當從黃綺。南史阮孝緒辭梁武之召云：周德雖興夷齊，不厭薇蕨；漢道方盛，黃綺無閒山林，蓋各以首一字呼之，于是元之遂改此句，後皆以文簡為據，然漢刻四皓神坐一曰園公、二曰綺里季、三曰夏黃公、四曰甪里先生。按三輔舊事云：漢惠帝為四皓作碑，當時所鐫必無誤書，然則元之所用，非誤也，蓋昔人論四皓或云園綺，或云綺夏，亦未必盡舉，首一字或淵明自讀作綺里季夏，亦不可知。,GJTS-XXD,古今圖書集成·學行典,295
辯通,明日，又更召而問之，不以隱對，但揚目銜齒，舉手拊膝，曰：「殆哉殆哉！」如此者四。宣王曰：「願遂聞命。」鍾離春對曰：「今大王之君國也，西有衡秦之患，南有強楚之讎，外有二國之難。內聚姦臣，眾人不附。春秋四十，壯男不立，不務眾子而務眾婦。尊所好，忽所恃。一旦山陵崩弛，社稷不定，此一殆也。漸臺五重，黃金白玉，琅玕籠疏翡翠珠璣，幕絡連飾，萬民罷極，此二殆也。賢者匿於山林，諂諛強於左右，邪偽立於本朝，諫者不得通入，此三殆也。飲酒沈湎，以夜繼晝，女樂俳優，縱橫大笑。外不脩諸侯之禮，內不秉國家之治，此四殆也。故曰殆哉殆哉。」於是宣王喟然而嘆曰：「痛乎無鹽君之言！乃今一聞。」於是拆漸臺，罷女樂，退諂諛，去雕琢，選兵馬，實府庫，四辟公門，招進直言，延及側陋。卜擇吉日，立太子，進慈母，拜無鹽君為后。而齊國大安者，醜女之力也。君子謂鍾離春正而有辭。《詩》云：「既見君子，我心則喜。」此之謂也。頌曰：無鹽之女，干說齊宣，分別四殆，稱國亂煩，宣王從之，四辟公門，遂立太子，拜無鹽君。,CTEXT,列女傳 ,432
指武,太公兵法曰：「致慈愛之心，立武威之戰，以畢其眾；練其精銳，砥礪其節，以高其氣。分為五選，異其旗章，勿使冒亂；堅其行陣，連其什伍，以禁淫非。」壘陳之次，車騎之處，勒兵之勢，軍之法令，賞罰之數。使士赴火蹈刃，陷陣取將，死不旋踵者，多異於今之將也。,CTEXT,說苑 ,121
威儀,我畏段秀實耶。以牒置背上，大杖擊二十，輿致庭中。秀實泣曰：乃我困汝。即自裂裳裹瘡注藥，賣己馬以代償。淮西將尹少榮頗剛鯁，入罵令諶曰：汝誠人乎。涇州野如赭，人飢死，而爾必得穀，擊無罪者。段公，仁信大人，惟一馬，賣而市穀入汝，汝取之不恥。凡為人傲天災、犯大人、擊無罪者，尚不愧奴隸耶。令諶聞，大愧流汗，曰：吾終不可以見段公。一夕，自恨死。《陳子昂傳》：武攸宜討契丹，高置幕府，表子昂參謀。次漁陽，前軍敗，舉軍震恐，攸宜輕易無將略，子昂諫曰：大王法制不立，如小兒戲。願審智愚，量勇怯，度眾寡，以長攻短，此刷恥之道也。,GJTS-XXD,古今圖書集成·學行典,255
武備,紹興末，陸務觀謁陳魯公康伯，留飯未食，而楊郡王存中來白事，魯公留陸便坐見之。時存中方不為朝論所與，陸年少，意亦輕之。趨幕後聽其言，會語及邊事，存中曰：「士大夫多謂當列兵守淮北，因圖進取中原。萬一不能支，即守大江未晚。此說非也。士唯氣全乃能堅守。若俟其敗北，則士氣已喪。非特不可守淮，兼亦不能守江矣。今據大江之險以老彼師，自有可勝之理。若我師克捷，士氣已倍。彼奔潰不暇，然後徐進而北，圖復中原，其間曲折尚多。兵豈易言哉！」陸不覺太息曰：「老將要是所長。」因退以語朝士，多不解也。（陳康伯，字長卿，弋陽人。封魯國公，諡文正。配享孝宗廟廷。）,WIKI,宋稗類鈔,268
符命,明帝青龍三年，張掖郡刪丹縣金山玄川溢，涌寶石負圖，狀象靈龜，立于川西，有石馬七，其一仙人騎之，其一羈絆之，其五有形而不善成，有玉匣，開蓋於前，上有玉字，玉玦二，玉璜一，又有騏驎在東，鳳皇在南，白虎在西，犧牛在北，馬自中布列南方。有字曰：大討曹，金但取之，此司馬氏革運之徵。,CTEXT,藝文類聚 ,136
情感,江寧張漱石工填詞，有《玉燕堂傳奇》四種行世。嘗宿錢塘酒家，見燈下老嫗方縫裳，蟹筐貯有針線簿，丹鉛燦然，取觀之，所鈔《夢中緣》稿本也。潄石詢其由，云：「主人有幼女，能讀《魯論》、《毛詩》，嫻吟詠，愛誦是編。嘗與嫂賭記其詞，輒以手畫空作圈，搖頭若儒生狀。年十六，以瘵死，此其遺也。今作篋，藏針線矣。」漱石視其書，已殘缺，中有詩一首云：「拾得新詞第一編，攜來妝閣晚風前。囊追賀錦才尤麗，筆吐江花句欲仙。自是有情偏有恨，幾多無夢亦無緣。背人愛把丹鉛點，獨自閒吟獨自憐。」署名江上女子題。潄石詢姓名，老嫗終不言，乃出一金易之以歸。明年復過其地，則酒家老嫗亦杳矣，潄石因賦詩弔之。,WIKI,清稗類鈔,284
技勇,南海黎某家鉅富，幼失怙恃，慕技勇，延教師於家，盡其術。比中年而家漸落，乃授徒為生，旁近無賴輩咸樂與遊。一日，忽有少林宗派之某僧挈一徒至鄉，賣拳棒，黎與遇，欲窘之，命之去，僧乞饒，黎不許，僧逡巡避之。黎復率其徒覓僧，大喝曰：「爾詐欺取財，當以半為吾儕酒資。」僧解囊獻百錢，黎擲還之，僧曰：「行囊僅此耳。」黎怒，欲搜其囊，僧亦大怒，謂當以競鬬決勝負。乃擇廣場以鬬，黎挺巨戟刺僧胸，僧舉左腕撥之，戟墮。黎拔劍亂麾，一時許，僧側身，疾出黎腋上，反掌搏其背，復以趾蹴之顛。復再鬬，僧以指削黎手，手若斷，劍飛數武外，仆地矣，僧從容去。,WIKI,清稗類鈔,261
孝弟,史以辰史亞慶史佛保按《溧陽縣志》：史以辰，永成鄉人。母黃氏危病莫療，夜禱願以身代刲股進，隨愈。洪武辛酉，知縣符煥以聞詔旌其門，時又有史亞慶、史佛保皆以割股旌，皆永成鄉人。洪武末，母沈氏病篤，割肝救之耆老，錢希等白縣奏聞詔旌之，明年徵授太常寺司樂，官三年以未諳樂章乞歸。,GJTS-XXD,古今圖書集成·學行典,134
篤行,博學嗜古，不競時名，歲大祲盡傾，貲以贍，助之偶，拾遺金揭招以還其人。初艱嗣以田產分諸姪，晚乃獲子竟置舊產不問，開館講學至老不倦。徐襤有隱德兄早卒，遺子撫育教訓，俾有成立。鄉有不能葬者助之，無吝色。,GJTS-XXD,古今圖書集成·學行典,98
簡傲,謝萬北征，常以嘯詠自高，未嘗撫慰眾士。謝公甚器愛萬，而審其必敗，乃俱行。從容謂萬曰：「汝為元帥，宜數喚諸將宴會，以說眾心。」萬從之。因召集諸將，都無所說，直以如意指四坐云：「諸君皆是勁卒。」諸將甚忿恨之。謝公欲深箸恩信，自隊主將帥以下，無不身造，厚相遜謝。及萬事敗，軍中因欲除之。復云：「當為隱士。」故幸而得免。,CTEXT,世說新語 ,156
寺碑,香薪已燎，花疊盡然，頻果絕其軟言，綿毫收其廣照，紺鉢遺采，託慕所依，紅爪餘暉，申悲是寄，因使金表爭構，玉剎競脩，豈止天界飾其四園，龍宮陳其七寶，樹似菴林，峰疑鷲色，孕吐仙霧，涌瀨靈泉，燕室緣雲，精廬切製，漢兼秘殿，宋美御房，羲和假道於罘●，翔鸞迴翼於飛棟，建章厭勝，未及雕礱，甘泉避暑，豈窮輪奐，檻綴玫瑰，階填粟玉，絡以如意，飾用沉檀，火齊勝明，燭銀颺采，釋梵奪其身光，日車貶其輪照。辭曰：惟茲寶塔，妙跡可傳，盤稱鄴境，樓美湆川，雙龍虛繞，九鳳徒懸，豈如神剎，耿介凌煙，珠含魄月，幡垂淨天，寶鐸夜響，銀地朝鮮，檐棲迥霧，砌卷香蓮，翻●下梵，墜鶴歸仙，恆沙擾擾，世界綿綿，踐茲勝影，祛彼蓋纏。,CTEXT,藝文類聚 ,295
誅謫,靖康中，蔡元長父子既敗，言者攻之。發其奸惡，不遺餘力，蓋其門下士如楊中立、孫仲益之類是也。李泰發是時為侍御史，獨不露章，且勸勿為太其。坐謫監汀州酒稅，謝表云：「當垂涕止彎弓之射，人以為狂；然臨危多下石之徒，臣則不敢。」士大夫多稱之。,WIKI,宋稗類鈔,116
雅量,京朝官之途遇也，秩卑者或勒馬候過，或讓道旁行，顯貴則昂然前行而已。蔚州魏敏果公象樞在臺垣時，一日，與吏部尚書王永吉途遇，魏當引避，王堅請魏先行。翌日，使族人語魏曰：「吾每過其門，門可羅雀，其清操可想，吾甚敬之。若避道，則吾心何安，後勿復爾。」,WIKI,清稗類鈔,121
學問,宋朱熹舊喜安心苦覓心，捐書絕學費追尋。困衡此日安無地，始覺從前枉寸陰。困學工夫豈易成，斯名獨恐是虛稱。旁人莫笑標題誤，庸行庸言實未能。清宵白日供遊蕩，愁殺堂前老古錐。問渠那得清如許，為有源頭活水來。昨夜江邊春水生，蒙艟巨艦一毛輕。向來枉費推移力，此日中流自在行。,GJTS-XXD,古今圖書集成·學行典,131
聖人,聖人者何聖者通也道也聲也道無所不通明無所不照聞聲知情與天地合德日月合明四時合序鬼神合吉凶禮別名記曰五人曰茂十人曰選百人曰俊千人曰英倍英曰賢萬英曰傑萬傑曰聖聖人未沒時寧知其聖乎曰知之論語曰太宰問子貢曰夫子聖者歟孔子曰太宰知我乎聖人亦自知聖乎曰知之孔子曰文王既沒文不在茲乎何以知帝王聖人也易曰古者伏羲氏之王天下也于是始作八卦又曰聖人之作易也又曰伏羲氏沒神農氏作神農沒黃帝堯舜氏作文俱言作明皆聖人也論語曰聖乎堯舜其猶病諸何以言禹湯聖人論語曰巍巍乎舜禹之有天下而不與焉與舜比方巍巍知禹湯聖人春秋傳曰湯以聖德故放桀何以言文王武王周公皆聖人詩曰文王受命非聖不能受命易曰湯武革命順乎天湯武與文王比方孝經曰則周公,GJTS-XXD,古今圖書集成·學行典,298
婚姻,光緒丙子、丁丑間，直隸大無，有兄嫂二人挈其妹至天津求食，行至紫竹林，日將暮矣，休於道左。有以小車載糕而鬻者，適在其旁，嫂饑欲食，兄乃出錢買糕，夫婦共食之，不與妹。妹旁坐啜泣，賣糕者大不忍，乃推車就女，曰：「糕垂盡矣，值無多，盡以食汝，不責直也。」已而三人皆食畢，兄嫂起，招妹偕行。女曰：「前路茫茫，將安往？往而無食，亦不得生。吾受此人一飽之恩，不如從之去，免為兄嫂累也。」賣糕者喜，曰：「吾固無妻者，得為妻，何幸如之。」轉求之兄嫂，兄嫂曰：「既彼此皆願，吾何間焉。」賣糕者乃以車載女，并招兄嫂至其家。翌月成禮，掃旁舍，居兄嫂。其家固不甚貧，有騾二頭，分一與其兄，使賃於人，食其值。,WIKI,清稗類鈔,290
輕重,扁鵲撫息脈而知疾所由生，陽氣盛，則損之而調陰，寒氣盛，則損之而調陽，是以氣脈調和，而邪氣無所留矣。夫拙醫不知脈理之腠，血氣之分，妄刺而無益於疾，傷肌膚而已矣。今欲損有餘，補不足，富者愈富，貧者愈貧矣。嚴法任刑，欲以禁暴止姦，而姦猶不止，意者非扁鵲之用鍼石，故眾人未得其職也。,CTEXT,鹽鐵論 ,137
篤行,為人沈密，有大志，自以身為齊民不能效諸事，功深恥之，於是奮於為義。思所以立其身，貲既富乃推所餘，置義田以贍族之貧，而無養者，立義學以教族之貧而無師者。縉紳以為難，輒獎揚之，以風末俗。御史蔣欽為之記，黃督學至郡，因造其廬訪焉。平生謙約寡過，治家有法。既沒，人思其德。,GJTS-XXD,古今圖書集成·學行典,132
孝友,先是，沈以童養媳七歲至華家，姑兼母職，教養兼施。沈又活潑，時以乾餱啟釁鄰舟，姑約束遂嚴，然姿首楚楚，善承色笑，固甚愛之。迨銀桂官娶裘氏，沈已先一年與兄完聚矣。齊民家庭之習慣，童養媳輒為人所蔑視，翁姑亦往往虐遇之；臨時迎娶者，雖赤貧，亦備六禮。今沈婦雖得堂上歡，然童而養焉，夙受教訓，裘後至，又馴謹無可瑕疵，姑遂假以詞色，不似遇沈之喜則撫循，怒則呵斥也。二婦初相見，即甚相得，裘固樂沈之和易，沈亦愛裘之巽順。兩舟各攬客載，不能日相守，間數日共泊一灣，親暱臻至。姑偶不適，即謝客不載，裘自任扶掖浣濯之勞，而使沈調羹奉藥。沈不自安，暇輒取溺器衷衣，乘裘不在側分其勞，裘見之必奪去，甚至苦相持，不知者幾疑為攘臂之爭也。裘之言曰：「嫂事姑久，識姑性，心細而靈，主飲食，和藥餌，關係至重，且荏弱不耐勞苦，一轉移間，各得自盡其心，又何嫌焉？」其誠懇如此。某年夏五，同泊甘露鎮，載客觀賽會。夫有旗叔某亦操舟，是日適泊於二舟間，左金而右銀也。叔母顧氏，愚婦也，媳周氏，亦童養，佻達狠戾，奴視尊嫜，夫不敢問，翁責之必反唇。沈、裘深鄙之，向不與親近，姑亦戒勿相答。,WIKI,清稗類鈔,471
貴直,賢主所貴莫如士。所以貴士，為其直言也。言直則枉者見矣。人主之患，欲聞枉而惡直言，是障其源而欲其水也，水奚自至？是賤其所欲而貴其所惡也，所欲奚自來？,CTEXT,呂氏春秋 ,73
孝弟,管朝用，幼習儒業，即喜讀《孝經》。父早世，遺母嫠居，事奉惟謹。母善病輒經年，朝用侍湯藥非手調不供，非口嘗不進，歷寒暑無倦容，嗣以母故往禮參岳攜一凳半尺高，行且以頭磕凳。歸之日，凳足磨滅欲盡。母性懼雷，春夏朝用輒裹足不出。母沒，卜宅於柏園，取其左近也。恆置雨具於臥側，雖深夜風雨聞雷必驚，走墓上以身伏之，即極寒不為止。後年漸老而思彌永鑿石，狀若葫蘆，延道士設醮置石墓頂，迄今墓木已拱而石如新。,GJTS-XXD,古今圖書集成·學行典,195
孝弟,邑庠生，家貧事親承懽養，志親病躬侍湯藥，兄幼以疾廢力，業贍之終世，愛弟尤篤，三世同居無間，言陳縣令申聞，旌表壽八十八。,GJTS-XXD,古今圖書集成·學行典,59
剛柔,漁者謂樵者曰：大哉。權之與變乎，非聖人無以盡之變，然後知天地之消長，權然後知天下之輕重消長，時也，輕重事也，時有否泰，事有損益，聖人不知隨時否泰之道，奚由知變之所為乎，聖人不知隨時損益之道，奚由知權之，所為乎，運消長者，變也，處輕重者，權也，是知權之，與變聖人之一道耳。,GJTS-XXD,古今圖書集成·學行典,135
篤行,喜施好禮，置義塾以教鄉人子弟，多所成就。院有古井，傭人浚治之，掘錢盈窟，得祿曰：生子願忠孝，安用阿堵物耶。遂舍不治。,GJTS-XXD,古今圖書集成·學行典,58
游俠,王昌齡走馬遠相尋，西樓下夕陰。結交期一劍，留意贈千金。高閣歌聲遠，重門柳色深。夜闌須盡飲，莫負百年心。,GJTS-XXD,古今圖書集成·學行典,51
孝弟,梁崑，字蘊玉，舉家嘗罹疫，弟瀕危，或勸出避。崑曰：如崑去弟誰視湯藥。竟不去，人以友愛稱。後由監生授光山教諭，卒於家。,GJTS-XXD,古今圖書集成·學行典,58
風操,今人避諱，更急於古。凡名子者，當為孫地。吾親識中有諱襄、諱友、諱同、諱清、諱和、諱禹，交疏造次，一座百犯，聞者辛苦，無憀賴焉。,CTEXT,顏氏家訓 ,63
韜晦,終庶子。簡辭，已下三人親昆弟也。弘宣又簡辭之姨，兄弟皆至八座擁旄。《前定錄》：開元二十五年，鄭虔為廣文博士。有鄭相如者年五十餘，自隴右來應明經，以從子謁虔，虔待之無異，禮他日復謁亦如之。相如因謂虔曰：叔父頗知某之能否，夫子云其或繼周者，雖百世可知也。某亦庶幾於此，若在孔門，未敢鄰於顏子。如言偃子夏之徒，固無所讓。虔大異之，因詰所驗，其應如響。虔乃杜門累日與之言，因謂之曰：若然君何不早為進取，而遲暮如是。相如曰：某來歲方合成名，所以不預來者。時未至耳。虔曰：君當為何官。曰：後七年選授衢州信安縣尉，秩滿當卒。虔曰：吾之後事可得聞乎。曰：自此五年，國家當改年號。又十五年，大盜起幽薊，叔父此時當被玷汙，如能赤誠向國即可以免遷，謫不爾非所料矣。明年春果明經及第，後七年調授衢州信安縣尉，將之官告以永訣,GJTS-XXD,古今圖書集成·學行典,349
性,道即性，性即道，固只是一物。然須看因甚喚做性，因甚喚做道。性即理也。在心喚做性，在事喚做理。生之理謂性。性是天生成許多道理。性是實理，仁義禮智皆具。諸儒論性不同，非於善惡上不明，乃性字安頓不著。聖人只是識得性。百家紛紛，只是不識性字。揚子鶻鶻突突，荀子又所謂隔靴爬癢。因看等說性，曰：論性，要須先識得性是箇甚麼樣物事。程子：性即理也，此說最好。今且以理言之，畢竟卻無形影，只是這一箇道理。在人，仁義禮智，性也。然四者有何形狀，亦只是有如此道理。有如此道理，便做得許多事出來，所以能惻隱、羞惡、辭遜、是非也。譬如論藥性，性寒、性熱之類，藥上亦無討這形狀處。只是服了後，卻做得冷做得熱底，便是性，便只是仁義禮智。孟子說：仁義禮智根於心。如曰惻隱之心,GJTS-XXD,古今圖書集成·學行典,322
孝弟,父改正病篤，七日不食，愚書冥狀一紙禱于關帝，祈借父壽一旬。後父愈，十年而終。人以為誠孝所感。妻董氏善事其姑，亦以孝聞。,GJTS-XXD,古今圖書集成·學行典,59
篤行,方孟錠，字世用，一字柘山，左湖里人，為人正直慷慨，輕財喜施，取與一物不苟。凡鄉黨中是非曲直以義裁之，無徇比意，宗黨推服，縣令馬廉，吏也。召為耆碩政事疑者，與決之時，有江夏巨室，某被盜，誣太守王檄，孟往。孟將至其門，伏其邏，卒隻騎造室。若借炊者坐其堂上，伺其動靜，渾無盜狀，孟已疑其誣，乃出郡檄示之，其人哀訴，孟曰：第往，見郡守為汝白。至郡，取囚質之，果誣也。後數月，其人攜四百金以謝，卻之曰：使我貪財捕汝時，何不取。父子感泣而去。又岳郡有二盜貿劫貨于公卿，知其為盜止與易者，盜含之歸，舡即置酒延。孟欲誘殺之，盂毅然，往力諭之，反為所化。遂頓首謝孟，悉白其實。萬曆六年以曾孫逢時貴，贈少保兵部尚書。留心詩史，王府爭漢口地課甚橫，應魁挺身以辯。至受拷掠，終不肯誣服一辭，人稱其勁正焉。,GJTS-XXD,古今圖書集成·學行典,340
性命,陰陽之精互藏其宅，則各得其所安，故日月之形，萬古不變。若陰陽之氣，則循環迭至，聚散相盪，升降相求，絪縕相揉，蓋相兼相制，欲一之而不能。此其所以屈伸無方，運行不息，莫或使之。不曰性命之理，謂之何哉。陰陽有以質言者，有以氣言者，則陽中有陰陰中有陽。若日月之形是也，以氣言則循環迭至，若四時晝夜之類，聚散相盪升降相求，若雲風雨雷之類，絪縕相揉，若溫涼寒熱之類是也，相兼以助其不及，相制以洩其過，此皆天性命之理也。,GJTS-XXD,古今圖書集成·學行典,203
聖門諸賢,字子輿。少孔子四十六歲。孔子以為能通孝道，故授之業。死于魯。按《莊子‧讓王篇》：曾子居衛，縕袍無表，顏色腫噲，手足胼胝，三日不舉火，十年不製衣。正冠而纓絕，捉衿而肘見，納履而踵決。曳縰而歌《商頌》，聲滿天地，若出金石。天子不得臣，諸侯不得友。按《尸子》：曾子事親，常以一夕五起，視衣之厚薄，枕之高卑。按《韓非子》：曾子之妻之市，其子隨之而泣。其母曰：汝還，顧反為汝殺彘。適市來，曾子欲捕彘殺之。妻止之曰：特與嬰兒戲耳。曾子曰：嬰兒非與戲也。嬰兒非有知也，待父母而學者也，聽父母之教。今子欺之，是教子欺也。父欺子，而不信其母非以成教也。按《韓詩外傳》：曾參喪妻，不更娶，人問其故。曾子曰：以華元善人也。曾子仕於莒，得粟三秉，方是之時，曾子重其祿而輕其身；親沒之後，齊迎以相，楚迎以令尹，晉迎以上卿，方是之時，曾子重其身而輕其祿。,GJTS-XXD,古今圖書集成·學行典,363
篤行,世為廬陵之新安人。士友生五歲，容止去幼度。未弱冠喪父，即取先逋券焚，棄之曰：迫人非仁也。人有急亟振之。有負之者無少動于色。久之，自悔愧且死，而士友益恩恤其妻子。士友為人謹約。旦起，盥櫛畢危坐堂中，終日不惰倚，雖盛寒暑以為常。端靜對賓客。賓客或不能自持閨中，無敢疾呼，女隸無敢近几席，由是里之言家法者皆曰羅氏遺文。有《史編》及《諸家詩體》。,GJTS-XXD,古今圖書集成·學行典,169
門閥,兆慶訝其言不類，正詫異間，而族眾乃懇兆慶許之，曰：「舍一兒以保一族，即此子他日貴達，仍當復歸生我，奈何不通權以濟變乎？」兆慶無計，姑以問文貞，文貞謂惟父所命。盜躍起曰：「公子言如此，事諧矣。」於是熱紅燭，設厚宴，讌文貞父子及其族人。族人即強兆慶領文貞行父子禮，時金梁與其婦已高坐廳事，下鋪紅氍毹矣。兆慶無奈行之。金梁受禮後，復出其所生子與文貞相見。盜子少文貞僅一歲，亦白皙文雅，不類綠林所產。酒闌，金梁命從者以肩輿送兆慶歸，留文貞偕返故地，與其子伴讀，並令文貞此後同以父稱，弗從，盜曰：「翁在已從，何忽改也？」曰：「父在從父，不在奚從？」金梁怒，閉之暗室，日給一餐，使人覘之，文貞殊無苦。如是餓凍殘虐者十數日，而恬靜如恆，若弗覺也。,WIKI,清稗類鈔,316
剛柔,利貞，剛柔正而位當也。中溪張氏曰：既濟之道所利者貞謂初九，九三九五陽皆居陽，六二六四上六陰皆居陰，此剛柔各得其正，而位當也。雖不當位，剛柔應也。馮氏去非曰：六爻雖不當位，而剛柔皆應，苟能協力以濟，可以致亨未濟者，終濟矣。,GJTS-XXD,古今圖書集成·學行典,110
厚德,張知常在上庠日，家以金千兩附致於公。同舍生因公之出，發篋而取之。學官集同舍檢索，因得其金。公不認。曰：“非吾金也。”同舍生至夜，袖以還公。公知其貧，以半遺之。前輩謂公遺人以金，人所能也。倉卒得金而不認，人所不能也。,WIKI,宋稗類鈔,107
師友,顧亭林為明大儒，既鼎革，歷遊名山大川，嘗有英雄自喜不可一世之志，而蛟龍泥蟠，終制螻蟻。晚年與陝人王山史善，山史為構書院以居之。山史，名宏撰，華陰人。,WIKI,清稗類鈔,74
品藻,桓玄問劉太常曰：「我何如謝太傅？」劉答曰：「公高，太傅深。」又曰：「何如賢舅子敬？」答曰：「樝、梨、橘、柚，各有其美。」舊以桓謙比殷仲文。桓玄時，仲文入，桓於庭中望見之，謂同坐曰：「我家中軍，那得及此也！」,CTEXT,世說新語 ,103
科名,徐遹，閩人。博學尚氣，累舉不第，久困場屋。崇寧二年，為特奏名魁，時已老矣。赴聞喜集，賜宴於瓊林苑。歸騎過平康，同年所簪花，多為群娼丐取，惟遹花獨存。因戲題一絕云：「白馬青衫老得官，瓊林宴罷酒腸寬。平康過盡無人問，留得宮花醒後看。」後仕至朝官，知廣德軍。謝事而歸。,WIKI,宋稗類鈔,131
志道,少而凝靜，慨然有求道之志。年二十二成進士，授中書舍人。陳獻章至京師，璣日接其講論，久而歎服，益自刻勵。成化二十年，除夜星殞，其明年元日，星晝殞有聲。璣應詔上封事，極論治道本末，時政得失反覆數千言，大要以正心為根本，教東宮振紀綱正風俗，慎用人，重名器，蘇民困，理財用，飭兵備為急務。後判廣信，廣信有人以私隙誣鄰民為盜，斷其舌而污辱其妻，女鄰斃獄中。璣宿驛舍，夢若聲冤者，詰旦果得訴者，一訊而服。同官有坐事，璣為曲處，同官乞為改印易牒，璣不從，曰：某平生惟辦此，一片心事君，果誰欺耶？以父喪去即家，授興國知州，旋丁母喪。既闋，倪岳為吏部尚書，復即家，起為南儀制郎中，尋遷廣東按察提學副使。璣德器充完，涵養深粹，信古任道。崇正闢邪居喪，悉遵古禮，哀毀骨立伯叔，不分財而身無完衣，子女踰期無力可嫁娶。其為政以風化為先，教人以身心為本，四方從學屨滿戶外。歲餘，入京補官，山水暴漲，在舟中度不免衣冠端坐，與其一家十一人俱死，僅遺一子，時論惜之。林俊曰：璣于聖學，已造疆畛天，假之年吳澄、許衡不足多也。桑樞蓬戶環堵，蕭然絃歌屢空，不知于古人何如耳？,GJTS-XXD,古今圖書集成·學行典,467
大宗師,子祀、子輿、子犁、子來四人相與語曰：「孰能以無為首，以生為脊，以死為尻，孰知生死存亡之一體者，吾與之友矣。」四人相視而笑，莫逆於心，遂相與為友。俄而子輿有病，子祀往問之。曰：「偉哉！夫造物者，將以予為此拘拘也！曲僂發背，上有五管，頤隱於齊，肩高於頂，句贅指天。」陰陽之氣有沴，其心閒而無事，跰足而鑑於井，曰：「嗟乎！夫造物者，又將以予為此拘拘也！」子祀曰：「汝惡之乎？」曰：「亡，予何惡！,CTEXT,莊子 ,194
邪正,或愛君憂國，非公正不發憤；或朋黨比周，背公樹私，亦有循默自守不能為善，又不敢為惡陛下，臨御三十餘年矣。以上聖之姿，監群下所為，固無遁形，固無隱情，然猶可戒謹者，在此而已。凡正臣常難進而易退，邪臣常易進而難退，何以言之？正臣者唯義所在，言則逆君之耳，是所以難進也；言或不同不欲自顯，因事而去是所以易退也。邪臣者唯利所在，言則逢君之欲，是所以易進也；行雖惡，不顧禮義，名雖醜，不知愧恥，患失之耳，是所以難退也。此兩臣者，願陛下參伍觀之，毋使當親者疏，當疏者親，則朝廷尊榮而社稷安矣。,GJTS-XXD,古今圖書集成·學行典,239
求師,師術有四，而博習不與焉：尊嚴而憚，可以為師；耆艾而信，可以為師；誦說而不陵不犯，可以為師；知微而論，可以為師：故師術有四，而博習不與焉。水深則回，樹落糞本，弟子通利則思師。詩曰：無言不讎，無德不報。此之謂也。,GJTS-XXD,古今圖書集成·學行典,104
不屈,察士以為得道則未也。雖然，其應物也，辭難窮矣。辭雖窮，其為禍福猶未可知。察而以達理明義，則察為福矣；察而以飾非惑愚，則察為禍矣。古者之貴善御也，以逐暴禁邪也。,CTEXT,呂氏春秋 ,79
孝弟,樊鎮親存能甘旨，為子固匪懈。親歿致遐思，始為孝之大。何如考城世，胄樊江寧早。年得祿親為，榮一朝哀痛。慘風木罔極，恩深長撫膺。春霜秋露冬，凜洌仰睇蒼。旻淚嗚咽過，庭空憶鯉趨。閒讀書頗痛，熊丸絕禮從。終制仍辛酸，無處可殫溫。凊歡春雲馬，鬣新封遠夜。月烏啼孤夢，寒昔聞大舜。曾終慕今日，江寧無媿負。當時太史記高情，我亦公餘為兄賦。,GJTS-XXD,古今圖書集成·學行典,162
寺碑,抱疾彌留，迄今未化，形神欲離，窮楚盡毒，據刀坐劍，比此為輕，仰惟深入法門，厲茲苦節，內矜外恕，寔本天懷，伏願復留聖心，重加推廣，微臣臨塗，無復遺恨，雖慚也善，庶等哀鳴。,CTEXT,藝文類聚 ,84
義俠,席文輿舍人啟圖，吳縣之洞庭東山人。性恬靜寡欲，未嘗孜孜於錢刀，為俛拾仰取計。惟好行其德於鄉里，為慈善事業，宗族親故之待其舉火者若而家，待其資以畢婚喪者若而家。山中細民苦貧，則祁寒施褚衣，炎暑施苧帳，病則予之藥，死而無以殮者畀以棺，無以葬者，又廣其先德所置義冢至三十餘畝。歲值大歉，則出粟周之，多或千餘石，少亦不下數百石。而又贖歸其子女之被鬻者，收育其嬰孺之棄遺於道者，歲所費率逾數千金。劉義，益陽人，高新田之僕也。土寇楊四保聚掠，執新田加刃，義奔救請代死，賊並釋之。,WIKI,清稗類鈔,233
性命,天，便似天子；命，便似將誥敕付與自家；性，便似自家所受之職事，如縣尉職事便在捕盜，主簿職事便在掌簿書；情，便似去親臨這職事；才，便似去動作行移，做許多工夫。邵康節擊壤集序云：性者，道之形體也；心者，性之郛郭也；身者，心之區宇也；物者，身之舟車也。劉問：孟子性也，有命焉；命也，有性焉，將性、命做兩件。子思天命之謂性，又合性命為一。曰：須隨聖賢文意看。孟子所謂命，是兼氣稟而言；子思專以天所賦而言。伊川言：天所賦為命,GJTS-XXD,古今圖書集成·學行典,207
慎人,舜之耕漁，其賢不肖與為天子同。其未遇時也，以其徒屬，堀地財，取水利，編蒲葦，結罘網，手足胼胝不居，然後免於凍餒之患。其遇時也，登為天子，賢士歸之，萬民譽之，丈夫女子，振振殷殷，無不戴說。舜自為詩曰：「普天之下，莫非王土，率土之濱，莫非王臣」，所以見盡有之也。盡有之，賢非加也；盡無之，賢非損也；時使然也。,CTEXT,呂氏春秋 ,152
孝弟,夏默號簡齋父，高富寢疾不解衣者半年，父卒三年哀慟，同舍不忍聞夜病喘母憂之，因吞聲飲喘以慰母心，及客淮母在家病革忽起曰：兒至矣翼日，默果至若心動，馳歸者仲兄客臨清得狂疾，默冒風雪馳赴侍疾，調護致之，生還又脫仲弟於難弟鈐病，且死託以所遺八百金，默為經紀其喪，餘還其家，無所私徐，太守有事齊雲山，神令陳以默董事厲聲曰：治世聽於人，俗多諂奈何自上導乎令善其言而止及修學成，梁捐貲弗，後居，常每語人曰：陰德者人不知，而為之者知，而為之非德為而求知，非陰郭學士以為名言，嘗泛黃河舟沒復起中，一人躍而前稽顙曰：夜夢老人云，若輩分俱死水賴夏善士以免同舟因鬨起羅拜客，楚五年忽夢人趨之歸，比歸適內子汪疾革浹旬歿默曰：我且同穴越數日而終年六十七。,GJTS-XXD,古今圖書集成·學行典,313
善惡,孟子稱性善，荀卿稱性惡，公孫子曰：性無善惡。揚雄曰：人之性善惡渾。劉向曰：性情相應，性不獨善，情不獨惡。或曰：問其理，曰：性善則無四凶，性惡則無三仁人。無善惡，文王之教一也，則無周公管蔡，性善情惡，是桀紂無性而堯舜無情也。性善惡皆渾，是上智懷惡而下愚挾善也，理也。惟向言為然。或曰：仁義性也，好惡情也，仁義常善而好惡或有惡。故有情惡也。曰：不然，好惡者，性之取舍也。實見於外。故謂之情爾。必本乎性矣，仁義者，善之誠者也，何嫌其常善，好惡者，善惡未有所分也，何怪其有惡，凡言神者，莫近於氣，有氣斯有形，有神斯有好惡喜怒之情矣。故人有情，由氣之有形也。氣有白黑，神有善惡，形與白黑偕，情與善惡偕，故氣黑非形之咎，情惡非情之罪也。,GJTS-XXD,古今圖書集成·學行典,312
性,因坐云竹椅，便有竹椅之理，枯槁之物，謂之無生意，則可謂之無生理，則不可如朽木，無所用止，可付之爨，是無生意矣。然燒甚麼木，則是甚麼氣，亦各不同，這是理元如此。問竊謂仁義禮智信元是一本，而仁為統體，故天下之物，有生氣則五者，自然完具。無生氣，則五者一不存焉。只是說及本然之性，先生以為枯槁之物，亦皆有性有氣，此又是以氣質之性廣，而備之使之兼體洞照，而不偏耳。曰：天之生物有，有血氣知覺者，人獸是也。有無血氣知覺而但有生氣者，草木是也。有生氣已絕，而但有形質臭味者枯槁是也。是雖其分之殊，而其理，則未嘗不同，但以其分之殊，則其理之在是者，不能不異。故人為最靈而備有五常之性，禽獸，則昏而不能備草木枯槁，則又并與其知覺者而亡焉。但其所以為是物之理，則未嘗不具耳。若如所謂纔無生氣，便無此理則是天下乃有無性之物，而理之在天下乃有空缺不滿之處也。問理是人物同得於天者，如物之無情者，亦有理否。曰：固是有理如舟，只可行之於水車，只可行之於陸。,GJTS-XXD,古今圖書集成·學行典,415
聖人,然後知松柏之後凋。舉世混濁，清士乃見。豈以其重若彼，其輕若此哉。君子疾沒世而名不稱焉。賈子曰：貪夫徇財，烈士徇名，夸者死權，眾庶馮生。同明相照，同類相求。雲從龍，風從虎，聖人作而萬物睹。伯夷、叔齊雖賢，得夫子而名益彰。顏淵雖篤學，附驥尾而行益顯。巖穴之士，趨舍有時若此，類名湮滅而不稱，悲夫。閭巷之人，欲砥行立名者，非附青雲之士，惡能施於後世哉。按《呂氏春秋‧誠廉篇》：昔周之將興也，有士二人，處于孤竹，曰伯夷、叔齊。二人相謂曰：吾聞西方有偏伯焉，似將有道者，今吾奚為處乎此哉。二子西行如周，至于岐陽，則文王已歿矣。武王即位，觀周德，則王使叔旦就膠鬲于次四內，而與之盟曰：加富三等，就官一列。為三書同辭，血之以牲,GJTS-XXD,古今圖書集成·學行典,306
符命,王元之禹偁在黃日，作《竹樓與無慍齋記》。其未云：「後人公退之餘，召高僧道侶，烹茶煉藥則可矣。若易為廄庫廚傳，則非吾徒也。」後安信可至，訪之，則樓且半圮，而齋已更為馬廄矣。求其記，則庖人亦取刻石壓羊肉。信可歎曰：「元之豈前知耶？抑其言遂為讖耶？」於是樓與齋皆葺如舊，而以其記龕之於壁。中大夫徽猷閣安詠信可，宣和初守齊安。下車訪東坡雪堂，遺址雖存，堂瓦木已為兵馬都監拆而為教場亭子矣。信可即呼都監責之，且命復新之。堂成，多燕飲其上。信可亦善為詩，在黃有詩云：「萬古戰爭餘赤壁，一時形勝屬黃岡。」,WIKI,宋稗類鈔,245
致知,所論大概有苦心極力之象，而無寬裕溫厚之氣，非明睿所照而考索至此。故意屢偏而言多窒小出入時，有之更願完養思慮涵泳義理，他日自當條暢。欲知得與不得于心氣上驗之思量有得中心悅豫，沛然有裕者，實得也。思慮有得心氣勞耗者，實未得也。強揣度耳。嘗有人言比因學道思慮心虛曰：人之血氣固有虛實，疾病之來，聖賢不免然。未聞自古聖賢因學而致心疾者。今日雜信鬼怪異說者，只是不先燭理。若于事上一一理會則有甚盡期，須只于學上理會。學原于思。所謂日月至焉與久而不息者，所見規模雖略相似，其意味氣象迥別須潛心，默識玩索久之庶幾，自得學者，不學聖人則已。欲學之須熟玩味。聖人之氣象不可只于名上理會，如此只是講論文字。問忠信進德之事，固可勉強然致知甚難。伊川先生曰：學者固當勉強，然須是知了方行得。,GJTS-XXD,古今圖書集成·學行典,333
孝弟,張賢周誥馮天祐張一奇柳時逢黃鼎張楚王家臣楊鵬翼李思按《荊州府志》：張賢等十人俱割股廬墓，篤於孝義，旌表。,GJTS-XXD,古今圖書集成·學行典,52
主敬,程子曰：誠則無不敬，未至於誠，則敬然後誠。或問敬，曰：主一之謂敬，何謂一，曰：無適之謂一，何以能見一而，主之曰：齊莊整飭其，心存焉涵養純，熟其理著矣。君子主敬以直其內，守義以方其外，敬立而內。直義形而外方，義形於外，非在外也。敬義既立其德，盛矣不期大，而大矣德不孤也。無所用而不周，無所施而不利孰為疑乎。敬則虛靜，而虛靜非敬也。不敬，則私欲萬端生焉害仁此為大。敬勝百邪。涵養，須用敬進學則在致知。所守不約，則泛然而無功約莫如敬。君子之遇事，一於敬而已矣，簡細故以自崇非敬也，飾私智以為奇非敬也。發于外者謂之恭有諸己者，謂之敬。或謂張繹曰：吾至于閒靜之地，則灑然心悅吾疑。其未善也繹以告程子，程子曰：然社稷宗廟之中，不期敬而自敬，是平居未嘗敬也使平。居無不敬則社稷宗，廟之中何敬之，改修乎然則以靜為，悅者必以動為厭方。其靜時所以能悅靜，之心又安在哉。或問獨處夜，行而多懼心何也程。子曰：燭理不明也明理，則知所懼者，皆妄又何懼矣。知其妄而猶不免者，氣不充也敬不足也。天德云者，謂所受于天者，未嘗不全也苟無污壞。則直行之耳，或有污壞，則敬以復之耳。天地設位而易行乎，其中祗是敬也敬則無閒斷。,GJTS-XXD,古今圖書集成·學行典,492
博識,山谷送曹子方赴閩漕詩：「子魚過印蠔破山，不但蕉黃荔子丹。」子魚出於興化軍通應廟前，字訛以應為印。或曰：「子魚以容印者為佳。」故王荊公詩云：「長魚俎上通三印，新茗齋中試一旗。」則此說容可信也。東坡詩亦云：「通印子魚猶帶骨。」然山谷於蠔而云破山，理不可曉。蠔有高四五尺者，水底見之如崖岸然，故呼為山。山谷謂之破山，豈取蠔肉之謂耶？京師東華門外景明坊有酒樓，人謂之礬樓。或以為樓主之姓，非也。本商賈鬻礬於此，後為酒樓，本名礬樓。,WIKI,宋稗類鈔,211
幼慧,宋真宗七閩山水多才俊，三歲奇童出盛時。家世應傳清白訓，嬰兒自得老成姿。初當移步來朝謁，方及能言便誦詩。更勵孜孜圖進益，青雲千里看前期。,GJTS-XXD,古今圖書集成·學行典,67
篤行,李疑，世居通濟門外，家貧好周人，急授童子經，得粟自給不足則以六物推人，休咎。金華范景滈為部吏，隻身得疾，無肯僦舍者，杖而詣，疑告曰：不幸被疾，人莫我容。聞君義甚高，願假榻。疑延入泛室居之，躬為煉藥煮糜，旦夕問所苦，既而溲矢床席，穢不可近，疑日為浣滌不怠，滈涕曰：累君矣，恐不復生，無以報德，囊有白金四十餘兩，在故旅邸，願自取之。疑辭不受，滈曰：君不取亦為他人得耳。疑遂同其里人偕往歸，記其數而封識之。滈死，疑出己財殯於聚寶山，舉所封囊寄其里人家，招其二子，至，按籍而還，仍贐之以歸。平陽耿子廉，械逮京師，其妻孕將育，眾拒不納，臥草中以號。疑歸謂婦曰：人孰無緩急，倘為風露所襲，則母子俱殞，吾寧舍之而受禍。俾婦邀歸產一男，踰月辭去，不取其報。,GJTS-XXD,古今圖書集成·學行典,320
符命,元氣否塞，玄黃憤薄，星辰亂逆，陰陽舛錯，四海鼎沸，蕭條沙漠，武皇之興也。以道淩殘，義氣風發，神戈退指，則妭雰順制，靈弧雲舉，則朝揚播越，唯我聖后，神武蓋天，威光佐掃，辰彗北彎，首尾爭擊，氣齊率然，乃電北，席卷千里，隱乎若崩嶽，旰乎若潰海，慍彼蠻夏，蠢爾弗恭，脂我蕭斧，簡武鍊鋒，星陳而天運，振耀乎南封，荊人風靡，交益影從，軍蘊餘勢，襲利乘權，蕩鬼區於白水，摛矯制乎遐川，仰屬目于條支，晞弱水之潺湲，薄張騫於大夏，笑驃騎於祁連，其化之也如神，其養之也如春，柔遠能邇，誰敢不賓，憲度增飾，日耀月光，跡存乎建安，道隆乎延康，於是漢氏歸義，顧音孔昭，顯禪天位，布唐放堯，上猶謙謙弗納也。發不世之明詔，薄皇居而弗泰，蹈北人之清節，美石戶之高介，義貫金石，神明以興，神祗致祥，乾靈效祐，於是群公卿士，功臣列辟。,CTEXT,藝文類聚 ,349
孝弟,王瓛字宜安，父遵德年九十餘，臥止一草樓中，瓛日負以上下，力貧供養遵德，每夜必祝天冀生。賢孫以報其孝，後果生二孫舜耕舜漁，同科進士。,GJTS-XXD,古今圖書集成·學行典,65
克己,絃鄭、衛之聲，誦韓、莊之書，則引諸門乎。曰：在裔貉則引之，倚門牆則麾之。惜乎衣未成而轉為裳也。聖人耳不順乎非，口不隸乎善；賢者耳擇、口擇；眾人無擇焉。或問眾人。曰：富貴生。曰：義。曰：神。觀乎賢人，則見眾人；觀乎聖人，則見賢人；觀乎天地，則見聖人。天下有三好：眾人好己從，賢人好己正，聖人好己師。天下有三檢：眾人用家檢，賢人用國檢，聖人用天下檢。天下有三門：由於情欲，入自禽門；由於禮義，入自人門；由於獨智，入自聖門。或問：何如斯可以禔身。曰：其為中也弘深，其為外也肅括，則可以禔身矣。君子微慎厥德，悔吝不至，何元憝之有。上士之耳訓乎德，下士之耳訓乎己。言不慚、行不恥者，孔子憚焉。,GJTS-XXD,古今圖書集成·學行典,291
仇隙,王東亭與孝伯語，後漸異。孝伯謂東亭曰：「卿便不可復測！」答曰：「王陵廷爭，陳平從默，但問克終云何耳。」王孝伯死，縣其首於大桁。司馬太傅命駕出至標所，孰視首，曰：「卿何故趣，欲殺我邪？」桓玄將篡，桓脩欲因玄在脩母許襲之。庾夫人云：「汝等近，過我餘年，我養之，不忍見行此事。」,CTEXT,世說新語 ,136
明智,初，侯於固原聞變，遣屬將選兵進勦，而自帥親丁四人，冒雨急馳千二百里，三晝夜而至盩厔。得燮堂書，知夫人已居興安，即馳往石泉撫賊，解鄠縣圍。賊首蒲大芳，舊部也，素得眾心，侯又素得大芳心，乃單騎入賊壘諭以順逆利害，說令投誠，仍同入寧陝鎮城，約束歸伍。而大芳心懷反側，頗悔降，遂以願赴興安迎致夫人為請，實以試主將心也。侯立允所請，不增一奴。或謂夫人明哲，必託辭而不行。比大芳至，天大風雪，夫人冒雪抱子，泰然登程。越日，道過漢陰廳，大芳與同行王奉者相鬨，夫人入廳署，訊知曲宜，棍責大芳四十，械繫而行。將至鎮城，降眾代求免繫，更乞勿使主將知，夫人許之。及見侯，詢問公私事，則悲喜交集，獨不言途責大芳事。居十日，各帥遣都守馳候侯，見左右役使皆叛黨，目灼灼，皆相視無一言。少頃，請間，密白曰：「各帥得漢陰稟函，知夫人途責大芳，恐降眾離心，故遣某等探候。」侯曰：「吾不知也。」入詢夫人，曰：「有之。」曰：「何無一言？」夫人曰：「是不必知。知而不誅則廢法，知而加誅，則失信。我見不徹，不敢行，既行，保其貼服，無勞探也。」侯出語都守，皆歎服而去。他日，各帥戲謂侯曰：「君小心，夫人敢責賊，恐元帥亦不免也。」,WIKI,清稗類鈔,492
任道,熹論愈力，仲友亦自辯，淮乃以熹章進呈，上令宰屬看詳，都司陳庸等乞令浙西提刑委清強官究實，仍令熹速往旱傷州郡相視。熹時留台未行，既奉詔，益上章論，前後六上，淮不得已，奪仲友江西新命以授熹，辭不拜，遂歸，且乞奉祠。時鄭丙上疏詆程氏之學且以沮熹，淮又擢大府寺丞陳賈為監察御史。賈面對，首論近日搢紳有所謂道學者，大率假名以濟偽，願考察其人，擯棄勿用。蓋指熹也。十年，詔以熹累乞奉祠，可差主管台州崇道觀，既而連奉雲臺、鴻慶之祠者五年。十四年，周必大相，除熹提點江西刑獄公事，以疾辭，不許，遂行。十五年，淮罷相，遂入奏，首言近年刑獄失當，獄官當擇其人。次言經總制錢之病民，及江西諸州科罰之弊。而其末言：陛下即位二十七年，因循荏苒，無尺寸之效可以仰酬聖志。嘗反覆思之，無乃燕閒蠖濩之中，虛明應物之地，天理有所未純，人欲有所未盡，是以為善不能充其量，除惡不能去其根，一念之頃，公私邪正、是非得失之機，交戰於其中。故體貌大臣非不厚，而便嬖側媚得以深被腹心之寄；寤寐英豪非不切，而柔邪庸繆得以久竊廊廟之權。,GJTS-XXD,古今圖書集成·學行典,443
讀書,士之所以能立天下之事者，以其有志而已。然非才則無以濟其志，非術則無以輔其才，是以古之君子未有不兼，是三者而能有為於世者也。然而所為術者，又豈陰險詭仄朝三暮四之謂哉。亦語夫所以處事之方而已矣。營丘張侯仲隆慷慨有氣節，常以古人功名事業自期，許不肯碌碌隨世俗，上下至其才器閎博，則又用無不宜蓋臨大事變而愈益精神，指麾處畫無一不中機會者，是其志與其才雖未盡，見施設而人知其有餘矣，然未嘗以是自足也。方且博觀，載籍記覽不倦，蓋將酌古揆今益求所以。盡夫處事之方者，而施之非特如世之學士大夫。,GJTS-XXD,古今圖書集成·學行典,239
厚薄,馳甘辭濫議以傾諸侯，而坑天下之民，然數子者亦皆辯慧博聞之士，使其游於孔子之門，孔子必不拒，蓋辯慧者考業之資，博聞者達性之塗也，如是則儀秦無縱橫，而韓商無刑名矣，夫人之性不相遠也，其質婉以而文之以詩書，閑之以禮義，則性成焉，故性猶璞也，不琢則不成，今夫野藪之人多，鄙市井之人多，媚非理也，其習使然也，性固無閒于野，藪市井之人也，故循其習之謂情，宰其情之謂性，因性而導之謂學，不因性而學是助，傲而飾巧也，何取于學。故博學而無禮，君子以為求性之泛，禮者所以規厥性也，學而禮則令名昭焉，名昭而辱遠矣，故居上而能靖，居下而能默，世有述墨氏者則以為陋，有慕莊生者則以為僻，有譚荀卿者則以為曲噫三子者無盜跖之行，遵仁而處遵，智而達遵，禮而動孔子之所必取也，互鄉之童子，無異於市井之人，孔子猶與其進而況于三子哉。故曰：世俗不可與，論古拘儒不可與，論道其是之謂乎。,GJTS-XXD,古今圖書集成·學行典,373
孝弟,楊應祈字懋延，允繩子父以忠諫坐死，應祈甫弱冠，痛父冤匍匐橐饘，日省父獄中，退而蓬跣蓐食悲，號籲天願以身代，遂刺臂血書疏將擊登聞鼓鳴冤，母黃孺人，泣止之曰：楊氏自祖父四傳僅爾一脈，藉令復蹈危機，徒死無益。焚其草格不得上，久之傳聞採取靈芝，應祈齎糧入山至平坡寺得芝二本，具疏上之請代父死，黃孺人復止之，於是服蒼頭短後衣擗踊長安街，頭徬徨無以為計，遂入獄與父決，竟不食死，時年二十七，允繩竟不免，黃孺人偕子婦袁奉兩喪歸，吳國倫誄之曰：一時雙櫬返煙雨暗江東，天下聞而悲之。子忠裕舉鄉薦上疏，請旌奉旨建孝子節婦坊，表其廬。,GJTS-XXD,古今圖書集成·學行典,256
孝弟,母病，十旬不褫帶，藥不嘗不進。代弟戍洛州。母終，聞訃，日走二百里，因負土築墳，號，人不復識。改葬曾門以來，閱二十年乃畢。常有白狼、黃蛇馴墓左，每哭，群鳥鳴翔。永徽中，刺史狀諸朝，詔吏敦駕。既至，不願仕，授儒林郎，還之。,GJTS-XXD,古今圖書集成·學行典,109
隱逸,潛居默靜，隱於箕山，身在布衣，而輕天下，世人歸其高行，學者以為美談，夫際會之閒，矯時所譽，至乃抽簪散髮，背時逆命，隱于山林之中，以此自高，非以勸智能之士，入通遠之教。故譏而責之曰：太上貴德，其次立功，世殊時異，不得而同，故伯禹過門而不入，稷契刻節而奮庸，股肱帝室，作民王公，今子生聖明之世，得觀雍熙之法，則當攄不朽之功，暢不羈之志，龍飛鳳起，修攝君司，佐天理物，幹成王事，若子以堯為闇主，則歷代載其功，以民為貪亂，則比屋可封，若夫世濁時昏，上無賢君，忠臣不出，小人聚群，即當撥煩理亂，跨騰風雲，光顯時主，拔濟生民，何得偃蹇，藏影蔽身，夫道不虛行，士不徒生，生則幹時，為國之楨，故伊尹干湯，周公相成，興治濟世，以致太平，生有顯功，沒有美名，人生於世，貴能立功，何得逃位，矯世絕蹤，丹朱不肖，朝有四凶，堯放求賢，遜位于子，度才處分，不能則已，何所感激，臨河洗耳，山居巢處，執心不傾，辭君之祿，忘君之榮，居君之地，避君之庭，立身若此，非子之貞，欲言子智，則不仕聖君，欲言子高，則鳥獸同群，無功可紀，無事可論。,CTEXT,藝文類聚 ,451
審幾,道具於性學莫要於知性，惟知其性則知幾其神矣。是故知幾之學，雖自孔子發之愬之虞廷，其君臣相儆戒一則曰：惟時惟幾一。則曰：惟幾惟康幾之有關於學也。亦切矣哉，嘗讀性理見幾圖二周子曰：誠無為幾善惡。若有類於胡子同體異用之說。周則善出於正，惡則出於偏，而胡則善惡並出，其所以是周非胡已有定論，然善惡果二幾乎，人生而靜天之性也。幾即其動而未分有無之閒者也，性非幾之原乎。周子曰：五性感動而善惡分萬事出矣。又曰：性者剛柔善惡中而已矣，以善惡言性，亦以善惡言幾也。然聖學莫不以孔孟為宗也，孔子言幾乃曰：知幾其神乎幾者，動之微吉之先見者也。言性則曰：一陰一陽之謂道繼之者，善成之者性也。惟其以善言性，故以吉言幾未聞吉凶之並見也。孟子論人皆有不忍人之心，所以謂人皆有不忍人之心者。今人乍見孺子入井，皆有怵惕惻隱之心，是以怵惕惻隱之初動者，驗人心之本善也。,GJTS-XXD,古今圖書集成·學行典,367
言志,瓴甋夸璵璠，魚目笑明月，不見郢中歌，能否居然別，陽春無和者，巴人皆下節。又曰：此鄉非吾地，此郭非吾城，折衝罇俎間，制勝在兩楹，巧遲不足稱，拙速乃垂名。,CTEXT,藝文類聚 ,75
性命,賢人踐跡，聖人踐形。性情部雜錄《關尹子‧五鑑篇》：情生於心，心生於性。情波也，心流也。性水也，來于我者，如石火，頃以性受之，則心不生，物浮浮然。心感物，不生心，生情物，交心不生，物生識物尚非真。何況於識，識尚非真，何況於情而彼妄人於至無中，執以為有於至變中，執以為常一情認之積，為萬情，萬情認之積，為萬物，物來無窮。我心有際。故我之良心受制於情，我之本情受制於物，可使之去，可使之來，而彼去來，初不在我。天下之理，小不制，而至於大，大不制，而至於不可制。故能制一情者，可以成德，能忘一情者，可以契道。《荀子‧儒效篇》：人無師法，則隆情矣；有師法，則隆性矣。而師法者，所得乎情，非所受乎性。不足以獨立而治。性也者，吾所不能為也，然而可化也。情也者，非吾所有也，然而可為乎。注錯習俗，所以化性也；并一而不貳，所以成積也。《禮論篇》：熟知夫出死要節之所以養生也。熟知夫出費用之所以養財也。熟知夫恭敬辭讓之所以養安也。熟知夫禮義文理之所以養情也。,GJTS-XXD,古今圖書集成·學行典,419
博聞彊記,晉書贊曰：摯虞博聞，廣微絕群。財成禮度，刊緝遺文。郭璞夫爾雅者，所以通詁訓之指歸敘詩人之興，詠總絕代之離詞辨同實，而殊號者也，誠九流之津，涉六藝之鈐鍵，學覽者之潭奧，摛翰者之華苑也。若乃可以博物不惑，多識于鳥獸草木之名者，莫近于爾雅。爾雅者，蓋興于中古隆于漢氏，豹鼠既辨其業，亦顯英儒贍聞之士，洪筆麗藻之客，靡不欽玩耽味為之義訓，某不揆檮昧少而習焉，沈研鑽極二九載矣，雖註者十餘，然猶未詳備並多紛謬有所漏略，是以復綴集異聞會粹舊說，考方國之語，采謠俗之志，錯綜樊孫博關群言，剟其瑕礫搴其蕭稂，事有隱滯援據徵之，其所易了闕而不論，別為音圖用祛未寤，輒復擁篲清道企望塵躅者，以將來君子為亦有涉乎此也。,GJTS-XXD,古今圖書集成·學行典,298
孝弟,母錢病危，剔胸肉煮粥以進母，啜之而病愈。良吉心痛不能起。邑人俞浩齋者聞而過其家，觀其瘡，僅五寸，氣騰出。俞為納其心，以桑白皮線縫之，不逾月遂愈。,GJTS-XXD,古今圖書集成·學行典,72
言語,鍾毓、鍾會少有令譽。年十三，魏文帝聞之，語其父鍾繇曰：「可令二子來。」於是敕見。毓面有汗，帝曰：「卿面何以汗？」毓對曰：「戰戰惶惶，汗出如漿。」復問會：「卿何以不汗？」對曰：「戰戰慄慄，汗不敢出。」,CTEXT,世說新語 ,99
仁,某竊謂道之不明，智者過之，西銘之書其幾於此乎。昔之問仁於孔子者多矣。雖顏淵、仲弓之徒所以告之者，不過求仁之方耳至於仁之體未嘗言也。孟子曰：仁，人心也；義，人路也。言仁之最親切無如此者，然本體用兼舉兩言之未聞，如西銘之說也。孔孟豈有隱哉。蓋不敢過之，以起後學之弊也。且墨氏兼愛固仁者之事也。其流卒至於無父，豈墨子之罪耶。孟子力攻之，必歸罪於墨子者，正其本也。故君子言必慮，其所終行，必稽其所弊，正謂此耳。西銘之書發明聖人微意至深然。而言體而不及用，恐其流遂至於兼愛，則後世有聖賢者，出推本而論之，未免歸罪於橫渠也。某竊意此書，蓋人人共守而謹行之者也。願得一言推明其用，與之並行庶乎。學者體用兼明而不至於流蕩也。橫渠之學造極天人之蘊，非後學所能窺測，然所疑如此，故輒言之先生以為如何。,GJTS-XXD,古今圖書集成·學行典,340
孝弟,父加友，端拱中為從弟志元所殺。斌兄弟皆幼，隨母改適人，母嘗戒之曰：爾等長，必復父讎。景德中，斌兄弟挾刀伺志元於道，刺之不殊，即詣吏自陳。用具獄上請，詔志元黥面配隸汝州，釋斌等罪。,GJTS-XXD,古今圖書集成·學行典,89
志道,進士，授南城知縣，行取為南刑部主事，歷南戶部郎中，出守南昌，累遷浙江按察使，轉右藩，再轉福建左藩。素持清節，不乏擔當，歷任中外。孤介寡合，翩翩自成一家，雅尚理學，在南昌疏薦鄧元錫、章潢、劉元卿三士乞賜登擢，上可其奏，嘗作《休寧理學先賢傳》。於宋取程文簡大昌吳文肅敬程勿齋若庸；於元取陳定宇櫟倪道川士毅；於明取朱楓林升趙東山汸范雲溪準汪仁峰循共九人，論者稱其綜核嚴正。所著有《范子哤言晞陽文集》及《朱子語錄》。,GJTS-XXD,古今圖書集成·學行典,204
篤行,人有急，不惜典衣鬻物以周之。直塘培先橋圮捐金建石，民不病涉。歲祲，粥民饑。巡方使者旌之。邑令禮致賓筵。,GJTS-XXD,古今圖書集成·學行典,51
孝弟,爾惟踐修厥猷，舊有令聞，恪慎克孝，肅恭神人，予嘉乃德，曰篤不忘。微子踐履修舉成湯之道，舊有善譽非一日也，恪敬也，恪慎克孝肅恭神人，指微子實德而言，抱祭器歸，周亦其一也，篤厚也，我善汝德曰：厚而不忘也。,GJTS-XXD,古今圖書集成·學行典,100
博約,朱熹某聞之學者，博學乎先王六藝之文，誦焉以識其辭，講焉以通其意，而無以約之則非學也。故曰：博學而詳說之，將以反說約也。何謂約禮是也，禮者履也，謂昔之誦而說者，至是可踐而履也。故夫子曰：君子博學於文，約之以禮。禮之為義不其大哉，然古禮非必有經，蓋先王之世，上自朝廷，下達閭巷，其儀品有章動作有節，所謂禮之實者，皆踐而履之矣。故曰：禮儀三百，威儀三千，待其人而後行，則豈必簡策而後傳哉，其後禮廢，儒者惜之，乃始論著為書，以傳於世今禮記四十九篇，則其遺說已。學而求所以約之者，不可以莫之習也，今柯君直學將為諸君誦其說，而講明之。諸君其聽之毋忽。易曰：智崇禮卑，禮以極卑為事故，自飲食居處，灑掃欬唾之閒，皆有儀節。聞之若可厭，行之若瑣碎，而不綱然，惟愈卑故愈約，與所謂極崇之智，殊未可以差殊觀也，夫如是故，成性存，存而道義出焉，此造約之極功也，諸君其聽之無忽。,GJTS-XXD,古今圖書集成·學行典,376
明忠,「我雖異事，及爾同僚。我即爾謀，聽我敖敖。」夫惻隱人皆有之，是故耳聞啼號之音，無不為之慘悽悲懷而傷心者；目見危怠之事，無不為之灼怛驚而赴救之者。君臣義重，行路禮輕，過耳悟目之交，未恩未德，非貧非貴，而猶若此，則又況於北面稱臣被寵者乎？,CTEXT,潛夫論 ,117
致知,累倒足知用力懇切，但知得輕傲處，便是良知。除卻輕傲便是格物。致知二字是千古聖學之祕。向在虔時，終日論此同志中，尚多有未徹。近於古本序中，改數語頗發此意然見者，往往亦不能察。今寄一紙幸熟味，此是孔門正法眼藏。從前儒者，多不曾悟到。故其說卒入於支離。仕鳴過虔常與細說，不審閒中曾論及否。,GJTS-XXD,古今圖書集成·學行典,141
孝弟,歲貢任肇慶，推官一年以母年高，乞歸養母，舉動艱匕著代，舉母不豫血淚，交下及沒親為，負土肩穿指血結廬三年。拔貢侍繼母素以孝聞，闖逆破均逃者，甚眾獨以死殉。,GJTS-XXD,古今圖書集成·學行典,76
志尚,信州鉛山縣治之北二里間石井資福院，有泉湧於山壁之下，澄澈如鑒。本朝詩人潘閬，移太平州參軍，過而留絕云：「炎炎畏日樹將焚，卻恨都無一點云。強跨蹇驢來到得，皆疑渴殺老參軍。」蘇黃門過而跋之云：「東坡先生稱眉山矮道士好為詩，格亦不能高，往往有奇語。如『夜過修竹院，醉打老僧門』之句，皆可喜也。此頗有前輩風味，不在石曼卿、蘇子美下。若老參軍矮道士，自是一對。特恐漫滅失傳，不知即真師能刻之石否？」,WIKI,宋稗類鈔,194
致知,豈不勝全不理會者乎。若截然不理會者，雖物過乎前，不識其名，彼亦不管，豈窮理之學哉。而今看道理不見，不是不知，只是為物塞了。而今粗法，須是打疊了胸中許多惡雜，方可。張子云：義理有疑，則要濯去舊見，以來新意。人多是被那舊見戀不肯舍。除是大故聰明，見得不是，便翻了。器遠問：窮事物之理，還當窮究箇總會處，如何。曰：不消說總會。凡是眼前底，都是事物。只管恁地逐項窮究到極至處，漸漸多，自貫通。然為之總會者，心也。這道理，若見得到，只是合當如此。如竹椅相似,GJTS-XXD,古今圖書集成·學行典,223
隱逸,梁武帝如壟生木，木有異心。如林鳴鳥，鳥有殊音。如江遊魚，魚有浮沈。巖巖山高，湛湛水深。事跡易見，理相難尋。,GJTS-XXD,古今圖書集成·學行典,53
明智,光緒初，帕夏之未平也，左文襄肅清關內，禡旗啟行。英使威妥瑪居間調停，倡議封帕夏為外藩，朝士和之，並為一談。文襄獨引邊荒艱鉅為己任，力斥眾論，而西域遂平。,WIKI,清稗類鈔,76
雅量,嘉慶甲子，嘉善大水，米價驟騰，縣官令行平糶。時眾多避匿，黃南薰封翁凱鈞獨以身倡，大暑烈日，持蓋步行，按戶之上下，定米之多寡，罔有漏失，全活甚夥。嘗以屋旁隙地假人，其後久假不歸，且加辱焉，南薰笑置不問。又買鄰人之屋，而其屋已先出賃為商店，慮其他徙失利，券垂成，毀之。,WIKI,清稗類鈔,132
正直,魯之裕，字亮儕，奇男子也，雍正間官清河道。時田文鏡督豫嚴，提鎮司道以下受署惟謹，無游目視者。魯效力麾下。一日，命摘中牟李令印，即攝中牟。魯為微行，大布之衣，草冠，驅驢入境。父老數百，扶而道苦之，再拜問訊曰：「聞有魯公來代吾令，客在開封，知否？」魯謾曰：「若問云何？」曰：「吾令賢，不忍其去故也。」又數里，見儒衣冠者，簇簇然謀曰：「好官去，可惜。伺魯公來，盍訴之。」或搖手曰：「咄，田督有令,WIKI,清稗類鈔,194
尚論,呂晦叔、王介甫同為館職。當時閣中皆名士，每評淪古今人物治喪。眾人之論，必止於介甫。介甫之論，又為晦叔止也。一日論劉向當漢末，言天下事反復不休。或以為知忠義，或以為不達時變。議未決，介甫來，眾問之。介甫卒對曰：「劉向強聒人耳。」眾意未滿。晦叔來，又問之，則曰：「同姓之卿歟！」眾乃服。,WIKI,宋稗類鈔,141
孝弟,李復新，父際春元被土賊賈成倫殺死，復新回家奮身上告，因赦止擬徒解上，復新遇成倫於道，手刃之，自報官曰：父仇雪矣，願就死。本縣知縣嘉其孝，釋勿論。夫以襄城之大殺父者，不知凡幾能報父仇者，獨新一人，亦烈丈夫矣。趙時雍，趙峨子也，父子俱被賊執，俄時雍奪賊刀殺數賊，隨為群賊殺死之。幼喪母，事父克孝，父病患腦疽，科口吮膿出，尋愈，後父沒，廬墓三年，詔旌其門。,GJTS-XXD,古今圖書集成·學行典,175
亡徵,心智而無術，主多能而不以法度從事者，可亡也。親臣進而故人退，不肖用事而賢良伏，無功貴而勞苦賤，如是則下怨，下怨者，可亡也。父兄大臣祿秩過功，章服侵等，宮室供養太侈，而人主弗禁，則臣心無窮，臣心無窮者，可亡也。公婿公孫與民同門，暴傲其鄰者，可亡也。亡徵者，非曰必亡，言其可亡也。夫兩堯不能相王，兩桀不能相亡，亡王之機，必其治亂、其強弱相踦者也。木之折也必通蠹，牆之壞也必通隙。然木雖蠹，無疾風不折；牆雖隙，無大雨不壞。萬乘之主，有能服術行法以為亡徵之君風雨者，其兼天下不難矣。,CTEXT,韓非子 ,237
性命,又是自然順處見之。心統性情者也。寂然不動，而仁義禮智之理具焉。動處便是情。有言靜處便是性，動處是心，如此，則是將一物分作兩處了。心與性，不可以動靜言。凡物有心而其中必虛，如飲食中雞心豬心之屬，切開可見。人心亦然。只這些虛處，便包藏許多道理，彌綸天地，該括古今。推廣得來，蓋天蓋地，莫不由此，此所以為人心之妙與。理在人心，是之謂性。性如心之田地，充此中虛，莫非是理而已。心是神明之舍，為一身之主宰。性便是許多道理，得之於天而具於心者。發於智識念慮處，皆是情，故曰心統性情也。,GJTS-XXD,古今圖書集成·學行典,236
孝弟,龐景華幼失父，事母吳色養備至，母病危刲股肉以進，又嘗病痢刲股如初，嘗糞覺其味苦，喜謂妻曰：母必安矣。鄰家火起，籲天曰：吾母老，幸留此室，以安養之。風遂反，人以為孝感所致。天順己卯有司以聞奉旨，旌其門曰：孝行永復。其家母歿，廬干墓者三年。,GJTS-XXD,古今圖書集成·學行典,118
孝弟,孔聞諭，孔子六十二代孫。父病，日夜侍側，灸則分痛，藥則親嘗。父卒，諭廬於墓側，會巡按御史聞之，遣禮幣致慰。時有黃鳥巢柏，白鳩棲樑，蚊不入廬之異，咸稱孝感。嘉靖六年詔旌其門。,GJTS-XXD,古今圖書集成·學行典,86
孝弟,性孝友，博極群書，弱冠領。靖康丙午，鄉薦弟棲楚尉貴平，沒於官旅，櫬不能歸，棲梧鬻產往迎其喪返葬焉。後以特奏召任廉州司法。,GJTS-XXD,古今圖書集成·學行典,60
孝弟,陳蔡生，貢生，陳其鼎之子。賊寇嚴溪，父被執，索貲不獲，將刃之。蔡號泣入營，請以身代。紿賊云：歸我父，可得重賂。賊信而釋鼎。及賂不至，賊詰蔡，蔡慨然曰：吾為父死耳，復何憾。賊大怒，竟支解之。殺身以生其父，可謂死孝者矣。李安仁，世居醴陵坡，母四十忽雙瞽，仁每焚香告天，三年明漸復。,GJTS-XXD,古今圖書集成·學行典,138
孝友,乾隆朝，杭人汪憲，字魚亭，嘗官刑部員外郎，在京數年，以親老歸，不復出。居父憂，食苴服糲，期不變制，遽以毀卒。錢文端公陳群嘗比之荀顗、謝貞。金匱秦文恭公蕙田嘗以父坐事繫獄，伏闕上書，願以身贖。尋奉旨免父罪。,WIKI,清稗類鈔,102
孝弟,松之仕而家居及庠生處士善歌詠者，相率合謀摘其實行奇跡，標為八景而傳之，以揚聖朝勸激之典，風俗之美云。,GJTS-XXD,古今圖書集成·學行典,50
排調,庾征西大舉征胡，既成行，止鎮襄陽。殷豫章與書，送一折角如意以調之。庾答書曰：「得所致，雖是敗物，猶欲理而用之。」,CTEXT,世說新語 ,56
行旅,灞涘望長安，河陽視京縣，白日麗飛甍，參差皆可見，餘霞散成綺，澄江靜如練，諠鳥覆春洲，雜英滿芳甸。又《休沐重還道中詩》曰：還邛歌賦似，休汝車騎非，霸池不可別，伊川難重違，汀葭稍靡靡，江葉復依依，田鵠遠相叫，沙鳵忽爭飛，雲端楚山見，林表吳岫微，歲華春有酒，初服偃郊扉。孤征越清江，遊子悲路長，二旬倏已滿，三千眇未央，草雜今古色，巖留冬夏霜，寄懷中山舊，舉酒莫相忘。茲山挺異萼，孤起秀雲中，陂池激楚浪，紛糾絕宛風，煙峰晦如晝，寒水清若空，頡頏鷗舞白，流亂葉飛紅。百嶺相迂蔽，千崖共隱天，橫峰時礙水，斜岸或通川。涉江望行旅，金鉦閒綵游，水際含天色，虹光入浪浮，柳條恆拂岸，花氣盡燻舟，叢林多故社，單戍有危樓。振策出燕代，驅車背朔并，翩翩朱蓋轉，蕭蕭良馬鳴。,CTEXT,藝文類聚 ,324
婚姻,漢中惡俗，往往有指媳以繼子，招夫以養夫，甚且以胞弟妻其孀嫂，謂之轉房。弟若不可，則嫂可以吞房滅倫控之。且一女可嫁數家，曰放鴿。然如上所言，各省皆有之，特漢中為較多耳。,WIKI,清稗類鈔,83
辭命,元文敏公明善，參議中書日，副蒙古大臣使交趾。將還，國主賚以金，蒙古受之。公固辭。國主曰：「彼使臣已受矣，公獨何為？」公曰：「彼所以受者，安小國之心；我所以不受者，全大國之體。」國主歎服。,WIKI,宋稗類鈔,93
隱逸,有志尚，築室吳山之巔，人鮮見其面。縣南有煙浦埭，久廢，知脩治。有勞民無種可耕者，知為轉貸以給。里人德之，為立祠。,GJTS-XXD,古今圖書集成·學行典,56
敬慎,齊桓公為大臣具酒，期以日中，管仲後至，桓公舉觴以飲之，管仲半棄酒。桓公曰：「期而後至，飲而棄酒，於禮可乎？」管仲對曰：「臣聞酒入舌出，舌出者言失，言失者身棄，臣計棄身不如棄酒。」桓公笑曰：「仲父起就坐。楚恭王與晉厲公戰於鄢陵之時，司馬子反渴而求飲，豎穀陽持酒而進之，子反曰：『退，酒也。』穀陽曰：『非酒也。』子反又曰：『退，酒也。』穀陽又曰：『非酒也。』子反受而飲之，醉而寢。恭王欲復戰，使人召子反，子反辭以心疾，於是恭王駕往入幄，聞酒臭曰：『今日之戰，所恃者司馬，司馬至醉如此，是亡吾國而不恤吾眾也，吾無以復戢矣！』於是乃誅子反以為戮，還師。」夫穀陽之進酒也，非以妒子反忠，愛之而適足以殺之，故曰：「小忠，大忠之賊也；小利，大利之殘也。好戰之臣，不可不察也！」,CTEXT,說苑 ,331
脩文,齊景公登射，晏子脩禮而待。公曰：「選射之禮，寡人厭之矣。吾欲得天下勇士，與之圖國。」晏子對曰：「君子無禮，是庶人也；庶人無禮，是禽獸也；夫臣勇多則弒其君，子力多則弒其長，然而不敢者，惟禮之謂也。禮者所以御民也，轡者所以御馬也；無禮而能治國家者，嬰未之聞也。」景公曰：「善。」乃飭射更席以為上客，終日問禮。,CTEXT,說苑 ,152
義俠,明末畫江之役，黃晦木步迎明監國於紹之蒿壩，兄弟毀家，率子弟僮僕荷戈，婦女皆執爨以餉，世所謂世忠營者是也。其兄梨洲西下海寧，晦木乃留龕山治輜重。事敗，狂走入四明山，為馮侍郎京第參軍事，奔走諸寨間。順治庚寅，山寨軍殲，被縛，侍郎之嫂，晦木妻母也，匿其家。事發，當論死，梨洲還至鄞，謀以計活之。馮尚書子道濟，故人也，慨然任其責。臨行，日晡矣，道濟潛載死囚隨之。亡何，火忽滅，暗中有突出負晦木去者，不知何許人也。火至，以囚代之，冥行十里許始息，則萬戶部履安之白雲莊也，負之者，戶部子斯程也。時遺民畢集，解縛置酒，忽管絃聲出隔岸，晦木掉小舟往，因自取琴彈之，曰：「廣陵散，幸無恙。」侍郎故部尋復合，晦木仍左右之，慈和寨主沈爾緒又以孥寄。丙申，再遭名捕，梨洲聞之歎曰：「死矣。」故人朱湛侯、諸雅六力救之，免。遂提藥籠遊海寧、石門間，或以古篆為人鐫石印，或用李思訓、趙伯駒畫法鬻之以自給，浙西傳為黃高士畫，爭購之。,WIKI,清稗類鈔,400
篤行,力學敦行，以廉孝著名。父禮為太和知縣，卒于官。貧無還貲，格負母舁櫬以歸。格舍豢馬者，積金五百，病沒格為之殮，以書促其子來，舉橐與之。巡按疏其廉，孝聞于朝，徵至京，擬授方面官，辭不拜。仕魚臺主簿。,GJTS-XXD,古今圖書集成·學行典,97
技勇,江湖技擊，有書詳載其法。其言擲錢之法者，云有某生官知府，娶某提督女為妻。將到省，舟過某處，見有數人坐一小船掠過其旁，女乃謂生曰：「今夜有盜，當治之。汝第匿艙內，無恐。」生素不知女能技擊，大駭，然無可如何，姑聽之。夜半，果聞有小船三五飛槳而至，生伏不敢動，但聞有人跳躍過船聲，數人落水聲，一人倒入艙中聲。俄聞桅上有人大呼縛盜，於是艙後篙工等始取火出，見一盜在艙中，因共縛之。俄見女自外入，指揮諸人令縛盜送官，且曰：「尚有一盜，惜被逸去。」生驚問曰：「卿操何技而能如是？」女曰：「吾少在吾父署中，刺繡之暇，每喜擲錢為戲。父曰：『汝好擲錢，盍即以此練技擊。』因令縛草為人，置數丈外擊之。已而人漸小，相距亦漸遠，擊之能中。遂於草人身上記要害處擊之，乃曰：『可矣。』頃數盜過船，吾先猱升桅上，手中取錢一掬擊之，一一中要害，故落水死。最後二盜未中要害，一逃去，一倒船中，今縛送官者是矣。」,WIKI,清稗類鈔,388
心學,亦何益。今於日用閒空閒時，收得此心在這裏截然，這便是喜怒哀樂未發之中，便是渾然天理。事物之來，隨其是非，便是見得分曉：是底，便是天理；非底，便是逆天理。常常恁地收拾得這心在，便如執權衡以度物。人若要洗刷舊習都淨了，卻去理會此道理者，無是理。只是收放心，把持在這裏，便須有箇真心發見，從此便去窮理。或問存心。曰：存心只是知有此身。謂如對客，但知道我此身在此對客。心存時少，亡時多。存養得熟後，臨事省察不費力。平日涵養之功，臨事持守之力。涵養、持守之久，則臨事愈益精明。平日養得根本。固善，若平日不曾養得，臨事時便做根本工夫,GJTS-XXD,古今圖書集成·學行典,260
聖門諸賢,孟懿子，名何忌，孟僖子之子，師事孔子。懿子問于孔子，曰：文王有疏，附奔走先，後禦侮，謂之四鄰，夫子亦有四鄰乎？孔子曰：吾有四友，焉自吾得回，門人日益親，是非疏附乎？自吾得賜遠方之士，日至是非奔走乎？自吾得師前有光，後有輝，是非先後乎？自吾得由惡言，不至于耳，是非禦侮乎？邾隱公既即位，將使大夫，因孟懿子問于孔子。定公元年，懿子會城成周獵得麑，使西秦巴持之，其母隨而呼之西秦，巴不忍，而與其母，懿子怒逐之，居三日，復召為其子，傅曰：夫子不忍麑又豈忍吾子乎？哀公十四年八月，懿子卒。,GJTS-XXD,古今圖書集成·學行典,239
傷逝,衛洗馬以永嘉六年喪，謝鯤哭之，感動路人。咸和中，丞相王公教曰：「衛洗馬當改葬。此君風流名士，海內所瞻，可脩薄祭，以敦舊好。」,CTEXT,世說新語 ,62
孝弟,秦昇，泉州衛千戶，祖雄督運道亡槁，葬南直隸之環瓊堡，昇裹糧直至其處，扶櫬以歸。居父喪廬墓三年，侍母洪氏疾，衣不解帶者數月，御史以聞，正德三年旌表。,GJTS-XXD,古今圖書集成·學行典,73
仁,而謂之仁，亦不過克去己私，至於此心豁然、瑩淨、光潔、徹表裡純，是天理之公生，生無閒斷，則天地生物之意常存。故其寂而未發，惺惺不昧如一元之德昭，融於地中之復無一事一物，不涵在吾生理之中，其隨感而動也。惻然有隱如春陽發達於地上之豫，無一事非此理之貫，無一物非此生意之所被矣。此體公之所以為仁，所以能恕，所以能愛，雖或為義、為禮、為智、為信、無所往而不通也。不審是否。曰：此說得之。不然，則如釋氏之捨身飼虎，雖公而不仁矣。又問呂氏、孟子惻隱說，云：蓋實傷吾心，非譬之也。然後知天下皆吾體生物之心皆吾心，彼傷則我傷，非謀慮所及，非勉強所能。此所謂皆吾體、皆吾心者，亦只是以同一理言之否。曰：非但同理，亦同氣也。又問仁者天地生物之心而人生所得以為心者，其體則通天地而貫萬物，其理則包四端而統萬善。蓋專一心之全德而為性情之主。即所謂乾坤之元者也。故於此語，其名義則以其沖融、涵育、溫粹、渾厚，當生生而不死，因謂之仁人。惟己私蔽之，是以生道息而天理隔，遂頑然不識，痛癢而為忍，人人之所以體乎。,GJTS-XXD,古今圖書集成·學行典,439
學思,大抵今日後生輩，以科舉為急，不暇聽人說好話，此是大病，須先與說破此病，令其安心俟，命然後可教。告以收拾身心，討論議理，次第當有進耳。,GJTS-XXD,古今圖書集成·學行典,66
任道,事在彊勉而已矣。彊勉學問，則聞見博而知益明；彊勉行道，則德日起而大有功：此皆可使還至而立有效者也。詩曰夙夜匪解，書云茂哉茂哉。皆彊勉之謂也。道者，所繇適於治之路也，仁義禮樂皆其具也。故聖王已沒，而子孫長久安寧數百歲，此皆禮樂教化之功也。王者未作樂之時，迺用先王之樂宜於世者，而以深入教化於民。教化之情不得，雅頌之樂不成，故王者功成作樂，樂其德也。樂者，所以變民風，化民俗也；其變民也易，其化人也著。故聲發於和而本於情，接於肌膚，臧於骨髓。故王道雖微缺，而筦絃之聲未衰也。夫虞氏之不為政久矣，然而樂頌遺風猶有存者，是以孔子在齊而聞韶也。夫人君莫不欲安存而惡危亡，然而政亂國危者甚眾，所任者非其人，而所繇者非其道，是以政日以仆滅也。夫周道衰於幽厲，非道亡也，幽厲不繇也。,GJTS-XXD,古今圖書集成·學行典,333
游俠,江暉五陵多美選，六郡盡良家。劉生代豪蕩，標舉獨榮華。寶劍長三尺，金樽滿百花。唯當重意氣，何處有驕奢。,GJTS-XXD,古今圖書集成·學行典,50
婚姻,以己故，大哭，亦遁去，往覓漢卿，遺書曰：「不得漢卿，吾亦不復歸。已而漢卿聞繼宗出，乃回。數日，或報繼宗死於外，舁之歸，有刀傷胸部二處。漢卿大哭曰：「兄以我死，我何生為！」母恐其復遁，嚴禁，弗俾出。漢卿踰垣遁，方夜半，直入彌陀寺，叩法慧寢門。問為誰，漢卿曰：「速啟，蔡繼宗案發矣。」法慧皇遽啟門,WIKI,清稗類鈔,146
潛歎,昔紂好色，九侯聞之，乃獻厥女。紂則大喜，以為天下之麗莫若此也，以問妲己，妲己懼進御而奪己愛也，乃偽俯而泣曰：「君王年即耆邪？明既衰邪？何貌惡之若此而覆謂之好也？」紂於是渝而以為惡。妲己恐天下之愈進美女者，因白「九侯之不道也，乃欲以此惑君王也。王而弗誅，何以革後？」紂則大怒，遂脯厥女而烹九侯。自此之後，天下之有美女者，乃皆重室晝閉，唯恐紂之聞也。趙高專秦，將殺二世，乃先示權於眾，獻鹿於君，以為駿馬。二世占之曰：「鹿。」高曰：「馬也。」二世收目獨視曰：「丞相誤邪！此鹿也。」高終對以馬。問於朝臣，朝臣或助二世而非高。高因白二世：「此皆阿主惑上，不忠莫大。」乃盡殺之。自此之後，莫敢正諫，而高遂殺二世於望夷，竟以亡。,CTEXT,潛夫論 ,307
隱逸,既悟而去。自此敕身修志，州里稱其高。及王莽竊位，託疾杜門。自後賊暴從橫，殘滅郡縣，唯至廣武，過城不入。建武中，徵為議郎，以病去職，遂將妻子居黽池。復被徵，不得已，乃著短布單衣，榖皮綃頭，待見尚書。及光武引見，黨伏而不謁，自陳願守所志，帝乃許焉。博士范升奏毀黨曰：臣聞堯不須許由、巢父,GJTS-XXD,古今圖書集成·學行典,141
言語,孔子曰：居而得賢友福之次也，夫賢者言足聽貌足象行足法加乎，善獎人之美而好攝人之過，其不隱也，如影其不諱也，如響，故我之，憚之。若嚴君在堂而神明處室矣，雖欲為不善，其敢乎，故求益者之居游也，必近所畏而遠所易。詩云：無棄爾輔員于爾輻屢，顧爾僕不輸，爾載親賢求助之謂也。,GJTS-XXD,古今圖書集成·學行典,132
性,東坡氏之談也堯舜以來不得已而曰中，未嘗分善惡者；文定公之說也聖人教人性非所先者；歐陽氏之議也善惡兼有如陰與陽者；司馬氏之說也嘉禾稂莠之喻；小蘇之元論也無適無莫之言；五峰之家傳也自程子有論性論氣之說；張子有合虛與氣之說；而性學始大明於天下矣。古今論性者，當以孔子之言，為準的其曰：性相近，者非謂其善惡混也。亦非謂其無善無不善也。天命之初渾然一理，正近於善耳。然謂之曰相近，則二五之凝。成終有所不同者，在也。大舜生而神靈由野人之習而不同於愚。由頑嚚之習，而不化於惡。此則上智之不移也。叔虎初生未交於習叔向之母，聞其聲，而知其必滅。羊舌氏下愚不移亦有明徵也。聖人之言語，上而不遺，下語常而不遺變。可謂盛水不漏矣。若孟子專言性善此則推本之論而忍性。,GJTS-XXD,古今圖書集成·學行典,320
務本,君子曰：大德不官，大道不器，大信不約，大時不齊，察於此四者，可以有志於本矣。臨川吳氏曰：不官者，官之本。不器者，器之本。不約者，約之本。不齊者，齊之本。君子察此則可以有志於本矣。三王之祭川也。皆先河而後海，或源也。此之謂務本。河為海之源，海乃河之委。承上文志於本而言，水之為物盈科而後進放乎四海，有本者如是也。君子之於學不成章不達，故先務本。,GJTS-XXD,古今圖書集成·學行典,171
廉儉,朱文正公珪崖岸峻絕，一介不取，歷官中外，無敢以苞苴進者。及陟正卿，清貧若寒素。某歲新年，值大雪，往賀裘文達公曰修，文達見其所衣為棉袍褂，乃曰：「范叔何一寒至此？某欲效古人以綈袍贈君。」即呼僕入內，取貂裘一襲奉之。急辭謝曰：「良友多情，固所深感，然朱某固一介不取，生平未嘗失節。且貂裘亦僅壯觀，若云禦寒，則已著重棉矣。君不見道旁雪中尚有多數赤身僵臥者乎？彼與某，皆人也。某較彼已有天堂地獄之別，敢不知足！君盍以贈我者移贈若輩乎？」文達急謝過，曰：「君真道德士，當謹遵仁人之言。」急呼僕持貂裘付質，以質價購棉衣數十襲，至市給貧民。,WIKI,清稗類鈔,263
詆毀,劉元城言哲宗皇帝嘗因春經筵講罷，移坐小軒中，賜茶。自起折一柳枝。程頤為說書，遽起諫曰：「方春萬物生榮，不可無故摧折。」哲宗色不平，因擲棄之。溫公聞之不樂，謂門人曰：「遂使人主不欲親近儒生，正為此輩。」太后聞之，歎曰：「怪鬼壞事。」呂晦叔亦不樂其言，也云不須得如此。,WIKI,宋稗類鈔,132
建本,孔子曰：行身有六本，本立焉，然後為君子立體有義矣，而孝為本；處喪有禮矣，而哀為本；戰陣有隊矣，而勇為本；政治有理矣，而能為本；居國有禮矣，而嗣為本；生才有時矣，而力為本。置本不固，無務豐末；親戚不悅，無務外交；事無終始，無務多業；聞記不言，無務多談；比近不說，無務修遠。是以反本修邇，君子之道也。天之所生，地之所養，莫貴乎人人之道，莫大乎父子之親，君臣之義；父道聖，子道仁，君道義，臣道忠。,CTEXT,說苑 ,195
救邊,昔樂毅以慱慱之小燕，破滅彊齊，威震天下，真可謂良將矣。然即墨大夫以孤城獨守，六年不下，竟完其民。田單師窮，率五千騎，擊走卻，復齊七十餘城，可謂善用兵矣。圍聊、莒連年，終不能拔。此皆以至彊攻至弱，以上智圖下愚，而猶不能克者何也？曰：攻常不足，而守恆有餘也。前日諸郡，皆據列城而擁大眾。羌虜之智，非乃樂毅、田單也；郡縣之阨，未若聊、莒、即墨也。然皆不肯專心堅守，而反彊驅劫其民，捐棄倉庫，背城邑走。由此觀之，非苦城乏糧也，但苦將不食爾。,CTEXT,潛夫論 ,216
隱逸,當時世亂，逃世耕於蒙山之陽，莞葭為牆，蓬蒿為室，枝木為床，蓍艾為席，飲水食菽，墾山播種。人或言於楚王，王於是駕至萊子之門，萊子方織畚，王曰：守國之政，孤願煩先生。老萊子曰：諾，王去，其妻樵還。曰：子許之乎。老萊子曰：然。妻曰：妾聞之可食以酒肉者，可隨而鞭棰，可擬以官祿者，可隨而鈇鉞，妾不能為人所制者，妻投其畚而去。老萊子亦隨其妻至於江南而止。曰：鳥獸之毛可績而衣，其遺粒足食也。仲尼嘗聞其論而蹙然改容焉。著書十五篇，言道家之用，人莫知其所終也。按《莊子‧外物篇》：老萊子之弟子出薪，遇仲尼，反以告，曰：有人於彼，修上而趨下，末僂而後耳，視若營四海，不知其誰氏之子。老萊子曰：是丘也，召而來。曰：丘，去女躬矜與女容知，斯為君子矣。仲尼揖而退，蹙然改容而問曰：業可得進乎。老萊子曰：夫不忍一世之傷而驁萬世之患，抑固窶邪，亡其略弗及邪。惠以歡為驁，終身之醜，中民之行進焉耳，相引以名，相結以隱。與其譽堯而非桀，不如兩忘而閉其所譽。反無非傷也。動無非邪也。聖人躊躇以興事，以每成功。柰何哉其載焉終矜爾。,GJTS-XXD,古今圖書集成·學行典,448
胠篋,故曰：「脣竭則齒寒，魯酒薄而邯鄲圍，聖人生而大盜起。」掊擊聖人，縱舍盜賊，而天下始治矣。夫川竭而谷虛，丘夷而淵實。聖人已死，則大盜不起，天下平而無故矣。聖人不死，大盜不止。雖重聖人而治天下，則是重利盜跖也。,CTEXT,莊子 ,103
主敬,大本以立持此敬，於酬酢紛擾之，際則達道以行道豈遠乎，我哉中庸曰齊明盛服非禮，不動所以修身，也言內外大小皆當。一於敬也魯，論曰君子無，眾寡無小大無，敢慢言君子持己以，敬不可以眾寡。大小貳其心也廷吉以，敬為所亦嘗，從事於斯否乎從事，於斯則心可存而，道可凝矣予尤愛。子朱子之言曰：湛然純一之謂齊肅然警惕之，謂戒嗚呼，合是二言可以語敬，矣子歸敬所而求之明，窗棐几左圖右。書驅牛羊而培牛山之木剪樲棘，而養梧檟之材則，於道其庶幾矣乎廷吉，謝曰先生命之，矣敢不奉以周旋遂書以為記。,GJTS-XXD,古今圖書集成·學行典,233
敬慎,孫叔敖為楚令尹，一國吏民皆來賀，有一老父衣麤衣，冠白冠，後來弔，孫叔敖正衣冠而出見之，謂老父曰：「楚王不知臣不肖，使臣受吏民之垢，人盡來賀，子獨後來弔，豈有說乎？」父曰：「有說，身已貴而驕人者民去之；位已高而擅權者君惡之；祿已厚而不知足者患處之。」孫叔敖再拜曰：「敬受命，願聞餘教。」父曰：「位已高而意益下，官益大而心益小，祿已厚而慎不敢取；君謹守此三者足以治楚矣。,CTEXT,說苑 ,183
孝弟,賀孟南張鴻猷按《潮州府志》：賀孟南，父國相邑庠生。嘉靖三十九年流寇張斫手破三河，孟南父子俱被掠，分處各營。賊紿曰：而父已殺。孟南慟哭罵賊不絕口，遂遇害。崇禎三年流寇陳癩掠湖寮，知縣李秀實檄鄉兵保禦三河，推張餘剛為先鋒，其子庠生鴻猷負戟前驅。餘剛擊賊死之，鴻猷橫槊直刺，殺數人，亦死。邑令痛悼顏其門曰忠孝一門云。,GJTS-XXD,古今圖書集成·學行典,155
箴規,庇奸慝把持州縣者有之。是一身之榮，一害之增也。其居日以廣，鄰日以促。吾將入山林深密之地以避之。是可吊，何以賀為？」吾聞而異其言，因默識而謹書之。凡交遊間，必道此語相摩切，而非心相知者不道也。執事於不肖可謂心相知，如是而不以告，罪也。且今日此匾之揭，所以獨異於尋常者，蓋僕之望於執事者亦異焉。人於此時,WIKI,宋稗類鈔,149
性,自古只有許多聖賢如季通之說，則人皆委之於生質，更不修為須，是看人功夫多少，如何若功夫未到，則氣質之性，不得不重若功夫至則氣質，豈得不聽命於義理也。須著如此說方盡。孔孟言：性之異略而論之。則夫子雜乎。氣質而言之，孟子乃專言其性之理也，雜乎。氣質而言之，故不曰：同而曰近，蓋以為不能無善惡之殊，但未至如其所習之遠耳，以理而言則上帝之降衷，人心之秉彝初。豈有二理哉。但此理在人有難以指言者，故孟子之告公都子，但以其才與情者，明之譬如欲觀水之，必清而其源不可到，則亦觀諸，流之未遠者，而源之，必清可知矣。此二義皆聖賢所罕言者，而近世大儒，如河南程先生、橫渠、張先生嘗發明之其說，甚詳。問孟子言性與伊川如何。曰：不同孟子是剔出而言，性之本，伊川是兼氣質，而言要之不可離也。邵浩問曰：趙書記嘗。問浩如何。,GJTS-XXD,古今圖書集成·學行典,346
知行,鶡出上黨，數曾見之，色並黃黑，無駁雜也。故陳思王鶡賦云：揚元黃之勁羽。試檢說文：鳻雀似鶡而青，出羌中。集韻音分。此疑頓釋。梁世有蔡朗諱純，既不涉學，遂呼蓴為露葵。面牆之徒，遽相倣傚。承聖中，遣一士大夫聘齊，齊主客郎李恕問梁使曰：江南有露葵否。答曰：露葵是蓴，水鄉所出。卿今食者綠葵菜耳。李亦學問，但不測彼之深淺，乍聞無以覆究。思魯等姨夫彭城劉靈，嘗與吾坐，諸子侍焉。吾聞儒行、敏行曰：凡字與諮議名同音者，其數多少，能盡識乎。答曰：未之究也，請導示之。吾曰：凡如此例，不預研檢，忽見不識，誤以問人，反為無賴所欺，不容易也。因為說之，得五十許字。諸劉歎曰：不意乃爾。若遂不知，亦為異事。校定書籍，亦何容易，自揚雄、劉向，方稱此職耳。觀天下書未遍，不得妄下雌黃。或彼以為非，此以為是；或本同末異；或兩文皆欠，不可偏信一隅也。繁師元曰：敢問稽古之利。子曰：執古以御，今之有乎。子曰：居近識遠處，今知古惟學矣乎。,GJTS-XXD,古今圖書集成·學行典,401
篤行,篤于孝友，尚義好施，族黨中婚葬有不舉者親為經紀。歲祲，輸粟備賑。有佃戶郭得祥逋租積百餘石，納女充婢以償，卻不受更予衣米以遣嫁之。或負錢者貧不能還，即焚其券，當道屢加獎，額名與蘇廷榮俱，書于旌善亭。,GJTS-XXD,古今圖書集成·學行典,98
名實,子思問於夫子曰：物有形類，事有真偽，必審之，奚由。子曰：由乎心。心之精神是謂聖，推數究理不以疑，周其所察，聖人難諸。,GJTS-XXD,古今圖書集成·學行典,58
虛無,希言自然。希言者，謂愛言也。愛言者，自然之道。故飄風不終朝，驟雨不終日。飄風，疾風也。驟雨，暴雨也。言疾不能長，暴不能久也。孰為此者？天地。孰，誰也。誰為此飄風暴雨者乎？天地所為。天地尚不能久，不能終於朝暮也。而況於人乎？天地至神合為飄風暴雨，尚不能使終朝至暮，何況人欲為暴卒乎。故從事於道者，從，為也。人為事當如道安靜，不當如飄風驟雨也。道者同於道，道者，謂好道人也。同於道者，所謂與道同也。德者同於德，德者，謂好德之人也。同於德者，所謂與德同也。失者同於失。失，謂任己而失人也。同於失者，所謂與失同也。同於道者，道亦樂得之。與道同者，道亦樂得之也。同於德者，德亦樂得之，與德同者，德亦樂得之也。同於失者，失亦樂得之。與失同者，失亦樂失之也。信不足焉，君信不足於下，下則應君以不信也。有不信焉。此言物類相歸，同聲相應，同氣相求。雲從龍，風從虎，水流濕，火就燥，自然之類也。,CTEXT,老子河上公章句 ,387
治學,昔之君子成德立行，身沒而名不朽，其故何哉？學也。學也者、所以疏神達思、怡情理性，聖人之上務也。民之初載，其矇未知，譬如寶在於玄室，有所求而不見，白日照焉，則群物斯辯矣。學者、心之白日也，故先王立教官，掌教國子，教以六德，曰智、仁、聖、義、中、和，教以六行，曰孝、友、睦、婣、任、恤；教以六藝，曰禮、樂、射、御、書、數；三教備而人道畢矣。學猶飾也，器不飾則無以為美觀，人不學則無以有懿德。有懿德，故可以經人倫；為美觀，故可以供神明。故《書》曰：「若作梓材，既勤樸斲，惟其塗丹雘。」夫聽黃鐘之聲，然後知擊缶之細；視袞龍之文，然後知被褐之陋；涉庠序之教，然後知不學之困；故學者如登山焉，動而益高；如寤寐焉，久而愈足。顧所由來，則杳然其遠，以其難而懈之，誤且非矣！《詩》云：「高山仰止，景行行止。」好學之謂也。,CTEXT,中論 ,351
排調,桓大司馬乘雪欲獵，先過王、劉諸人許。真長見其裝束單急，問：「老賊欲持此何作？」桓曰：「我若不為此，卿輩亦那得坐談？」,CTEXT,世說新語 ,58
孝弟,事竟不行。及高宗崩，時無大行凶儀，守貞與同時博士韋叔夏、輔鮑素等討論舊事創為之，當時稱為得禮之中。守貞天授中為司府丞，則天特令推究詔獄，務存平恕，前後奏免數十家。由是不合旨，出為汴州司錄，累轉成州刺史。為政不務威刑，甚為人吏所愛。俄轉寧州刺史，成州人送出境者數千人。長安中卒。子餘，事繼母以孝聞。舉明經，累補鄠縣尉。時同列李朝隱、程行諶皆以文法著稱，子餘獨以詞學知名。或問雍州長史陳崇業，子餘與朝隱、行諶優劣，崇業曰：譬如春蘭秋菊，俱不可廢也。景龍中，為左臺監察御史。時涇、岐二州有隋代蕃戶子孫數千家，司農卿趙履溫奏，悉沒為官戶奴婢，仍充賜口，以給貴幸。子餘以為官戶承恩，始為蕃戶，又是子孫，不可抑之為賤，奏劾其事。時履溫依附宗楚客等，與子餘廷對曲直。子餘詞色不撓，履溫等詞屈，從子餘奏為定。開元初，累遷冀州刺史。政存寬惠，人吏稱之。又為岐王府長史，加銀青光祿大夫。十四年卒，諡曰孝。子餘居官清儉，友愛諸兄弟。兄弟六人，皆有志行。,GJTS-XXD,古今圖書集成·學行典,415
慎法,彼而黨與人者，不待我而有成事者也。上舉一與民，民倍主位而嚮私交。民倍主位而嚮私交，則君弱而臣強。君人者不察也，非侵於諸侯，必劫於百姓。彼言說之勢，愚智同學之。士學於言說之人，則民釋實事而誦虛詞。民釋實事而誦虛詞，則力少而非多。君人者不察也，以戰必損其將，以守必賣其城。,CTEXT,商君書 ,134
孝弟,自幼至孝，父疾，侍養左右湯藥親嘗，如是者數年，略無懈色。及沒，哀毀踰禮，時為四品官，上言辭祿廬墓。朝廷感其孝，特詔陞授嘉議大夫。,GJTS-XXD,古今圖書集成·學行典,64
孝弟,許澹然，字伯卿，事親色養，明末流寇陷城，澹然棄妻子負父奔逃，中途遇賊，欲刃其父，澹然請身代，賊義而釋之，後闖逆追餉宦裔，澹然與父俱禁囹圄，澹然哀號跪拜，獄卒憐之，四閱月卒，保無恙，孝行傳播，有司屢旌其門。,GJTS-XXD,古今圖書集成·學行典,102
性命,乾道變化，各正性命，保合太和，乃利貞。變者化之，漸化者變之，成物所受為性天，所賦為命太，和陰陽會合沖和之氣也。各正者得於有生之初保合者，全於已生之後，此言乾道變化無所不利，而萬物各得其性命，以自全以釋利貞之義也。朱子曰：乾道變化各正性命，總只是一箇理，此理處處相渾淪，如一粒粟，生為苗苗，便生花花，便結實，又成粟，還復本形。一穗有百粒，每粒箇箇完全又將這百粒去種，又各成百粒，生生只管不已，初閒只是這一粒分去物物，各有理總只是一箇理。雲峰胡氏曰：先言品物流行後，言各正性命物有此形，即有此性，皆天所命也。謂之各正，則命之稟也，乃性之所以一定而不易。謂之保合，則性之存也。又命之所以流行而不已蓋太和者，陰陽會合沖和之氣，而乾元資始之理，固在其中矣，以漸而變化之謂和。,GJTS-XXD,古今圖書集成·學行典,332
隱逸,。淳祐壬子，兩舉鄉貢。子九萬亦同，中試春官，俱不偶。卜於三衢劉氏其繇曰：曩年曾照仙都，月今日空懸上國，春遂不仕。終身隱遯。嘗從滕璘學授，考亭心法，尊所聞集，名冠當時，遂隱不出。,GJTS-XXD,古今圖書集成·學行典,88
孝弟,洪武閒，父思道辟縣掾尋調閩之泰寧。時母方孕，正故不偕行，父獨往。越二年，卒。泰寧令憐之，命葬於邑之山南，覆二石以識之。時正方三歲，及長為邑庠生，即抵泰寧取父骸骨，遍訪弗獲，乃仰天號哭，忽一老至備，告正如言，求之得父屍，遂歸與母合葬。,GJTS-XXD,古今圖書集成·學行典,116
任道,明年，改元寶慶，雷發非時，上有朕心終夕不安之語，了翁入對，即論：人主之心，義理所安，是之謂天，非此心之外，別有所謂天地神明也。陛下盍即不安而求之，對天地，事父母，見群臣，親講讀，皆隨事反求，則大本立而無事不可為矣。又論：講學不明，風俗浮淺，立朝無犯顏敢諫之忠，臨難無仗節死義之勇。願敷求碩儒，丕闡正學，圖為久安長治之計。又請申命大臣，于除授之際，公聽並觀，然後實意所孚，善類皆出矣。屬濟王黜削以死，有司顧望，治葬弗虔。了翁每見上，請厚倫紀，以弭人言。應詔言事者十餘人，朝士惟了翁與洪咨夔、胡夢昱、張忠恕所言能引義劘上，最切至，而了翁亦以疾求去。右正言李知孝劾夢昱竄嶺南，了翁出關餞別，遂指了翁首倡異論，將擊之，彌遠猶外示優容。俄權尚書工部侍郎，了翁力以疾辭，乃以集英殿修撰知常德府。越二日,GJTS-XXD,古今圖書集成·學行典,344
性,性善之善，非善惡之善。某竊謂極本窮原之善與善惡末流之善，非有二也。但以其發與未發言之有不同耳。蓋未發之善，只有此善，而其發為善惡之善者，亦此善也。既發之後，乃有不善，以雜焉而其所謂善者，即極本窮原之發耳，叢書所謂無為之時，性動之後者，既得之矣，而又曰：性善之善，非善惡之善。則某竊恐其自相矛盾，而有以起學者之疑也。,GJTS-XXD,古今圖書集成·學行典,157
剛柔,既定於內則其形於外者，雖言談舉止之微，無不發見，而況於事業文章之際，尢所謂粲然者，彼小人者，雖曰難知，而亦豈得而逃哉。剛柔部紀事《說苑》：常摐有疾，老子往問焉，曰：先生疾甚矣，無遺教可以語諸弟子者乎。常摐曰：子雖不問，吾將語子。常摐曰：過故鄉而下車，子知之乎。老子曰：過故鄉而下車，非謂其不忘故耶。常摐曰：嘻，是已。常摐曰：過喬木而趨，子知之乎。老子曰：過喬木而趨，非謂敬老耶。常摐曰：嘻，是已。張其口而示老子曰：吾舌存乎。老子曰：然。吾齒存乎。老子曰,GJTS-XXD,古今圖書集成·學行典,226
去私,墨者有鉅子腹䵍，居秦，其子殺人，秦惠王曰：「先生之年長矣，非有它子也，寡人已令吏弗誅矣，先生之以此聽寡人也。」腹䵍對曰：「墨者之法曰：『殺人者死，傷人者刑』，此所以禁殺傷人也。夫禁殺傷人者，天下之大義也。王雖為之賜，而令吏弗誅，腹䵍不可不行墨者之法。」不許惠王，而遂殺之。子，人之所私也，忍所私以行大義，鉅子可謂公矣。,CTEXT,呂氏春秋 ,159
樂府,青青園中葵，朝露待日晞，陽春布德澤，萬物生光輝，常恐秋節至，焜黃華葉衰，百川東到海，何時復西歸，少壯不努力，老大徒傷悲。又曰：昭昭清明月，輝光燭我床，憂人不能寐，耿耿夜何長，微風衝閨闥，羅帷自飄颺，攬衣曳長帶，屣履下高堂。靜夜不能寐，耳聆眾禽鳴，入城育狐兔，高墉多鳥聲，中心感時物，攬劍下閑庭，翔佯於階際，景星一何明。逝矣經天日，悲哉帶地川，寸陰無停晷，尺波徒自旋，遠期鮮克及，盈數固希全。,CTEXT,藝文類聚 ,195
孝弟,簡策至今赫赫然。伯中之心，其一文惠公之心與。余觀世之人，親在弗克致養者有之矣。況能致思於既沒之後乎。處膝下，弗克承歡者亦有之矣。況能繾綣慕戀於數千里之外乎。而伯中能之，真可謂克孝者也。其視文惠公雖隱顯殊跡，而其思親之心奚擇哉。世之生弗，能養死弗，能思者聞伯中之風亦可以惕然矣。余故詳記其事，以為斯世勸。,GJTS-XXD,古今圖書集成·學行典,151
忠藎,李集幕僚語之曰：「萬本華乃萬人敵，夏辛酉亦能戰，惜所部皆不多。今事已至此，我受國厚恩，自當效死，諸君不必與其難。」男爵鍾琦者，李所激賞而為出京時奏調八隨員之一也，與李俱。行約二三里，聞接仗聲，則非馬軍而為萬軍，馬不知何往。萬軍駐河西務，夏軍駐廊坊，聯軍以李在河西務，故緣間道，越廊坊而過，先擊萬軍。萬軍敗，復回攻夏軍。夏軍彈藥罄，戰一日，傷亡幾二千。李退至張家灣，吞鴉片煙以殉。鍾琦為斂之，入都省母，復出，亦自縊。,WIKI,清稗類鈔,207
貞烈,烈婦王富英，儒家女也，其母夢吞牡丹花而生，故以為名。康熙癸丑，歸孫文恪公之孫槐。會土寇亂，富英被掠。賊酋慕其色，將犯之，堅不從，繼以兵刃搒掠，亦不從。夜闌，伺守者倦而寐，遂以帛自縊死，貌如生。酋驚歎其貞烈，已而自悔曰：「如此烈婦而我迫之以至死，吾不知死所矣。」乃謝其儕伍，披緇入山，不知所終。,WIKI,清稗類鈔,146
性,示諭性氣之說甚善，但則者人之所以循乎天，循字。恐未安，蓋則之一字方是人之所受乎。天者，至於所謂養之以福，乃所謂循乎天耳，西銘天地之塞，似亦著擴充字未得，但謂充滿乎天地之閒，莫非氣而吾所得。以為形骸者，皆此氣耳。天地之帥，則天地之心。而理在其閒，五行謂水火木金土各一其性，則為仁義禮智信之理。而五行各專其一，人則兼備此性。而無不善及其感動則中節者，為善不中節者，為不善。,GJTS-XXD,古今圖書集成·學行典,184
名實,假儒衣書，服而讀之，三月不歸，孰曰非儒也。或曰：何以處偽。曰：有人則作之，無人則輟之之謂偽。觀人者，審其作輟而已矣。不為名之名，其至矣。為名之名，其次也。,GJTS-XXD,古今圖書集成·學行典,77
篤行,袁墨津，逸其名，授徒餬口。嘗夜行拾金一囊，密記其數，榜于里門。叩領者凡三人，津審其言與數，合者之。其人願割半為謝，不受。孫司理樓作還金頌。,GJTS-XXD,古今圖書集成·學行典,69
箴規,李文貞公光地以直撫入相，桐城方望溪侍郎苞叩之曰：「國朝以科目起家躋茲位者，凡幾？」李曰：「屈指得五十餘人。」侍郎曰：「甫六十年而已得五十餘人，則其不足重也明矣，願公更求其可重者。」,WIKI,清稗類鈔,90
廉儉,來成夫，名蕃，蕭山人。十歲出試，輒冠軍。精六書，能作古文、魚籀、大小篆、殳隸、八分，第不輕作寫。好立名節，人有以東漢人物相擬者則喜。家貧，敝衣縷裂，所儲圖史外，惟缾盎十餘，實米鹽、紵絮於中。每出行，書衣筆袠，手自持抱，至兩肘纍纍，蔽以博袖，儼如五石匏也。,WIKI,清稗類鈔,127
隱逸,弱冠下，帷足不踰門閾者五年。博通群籍，凡七困棘闈，無幾，微得失。念值世事多艱，遂閉門絕跡，不復與世接。時戒子能學，輩以當知進退出處之義，能學字粹。寰承父志，終其身不入城市。結茅三峰泉石閒，日出耕，夜歸讀俯仰嘯歌自適。其適雖至戚，罕得一睹其面。久之，人亦遂莫有造其門者。迄今，邑人稱隱君子必首二莫云。,GJTS-XXD,古今圖書集成·學行典,149
豪侈,浙江巡撫王亶望以資郎起家，至中丞，後以不法伏誅。籍沒時，篋有四足褲，繡字於上，曰「鴛鴦褲」。高宗大惡之，曰：「公卿宣淫，一至於此！」,WIKI,清稗類鈔,66
孝弟,潘憲朝，本名楠，號璞庵。少篤學，以父百歲翁疾遂棄舉子業終養，教諸弟撫遺孤，咸承順親意。母喪，哀毀廬墓三年，思父遠居，還家奉之。朝夕孝養備至。父感足疾，年已七旬猶躬調藥食，扶持起居。邑令累以孝義旌之。,GJTS-XXD,古今圖書集成·學行典,99
篤行,嘗割田千畝，山若地有差，取歲入贍其族之貧者。建義塾，禮聘名士黃叔英、項炯、吳萊輩，主教事，造就學者一時，彥雲集，宋濂、鄭深亦嘗來訪云。,GJTS-XXD,古今圖書集成·學行典,67
篤行,少學儒，棄去學稼，家日起。慷慨好施，郡邑大工役必身先之，設糜施藥，焚契券，掩道殣，收貧族，置義塚，甃橋梁衢道，美非一節，以布衣登介席。里黨義之。一貧士假館歸，遺失脩脯，躑躅道左，款留信宿，如數周之。以布衣三廁。郡邑賓筵。,GJTS-XXD,古今圖書集成·學行典,110
孝弟,林初仔，家業農，事親至孝。父早適田所，遇虎按於地，仔遙望見之冒前搏虎，以身衛父。虎懼而退。父得全，仔亦不被傷。鄉人異之，有司以聞，詔旌其孝改其里名曰旌孝里。,GJTS-XXD,古今圖書集成·學行典,78
十過,奚謂國小無禮？昔者晉公子重耳出亡過於曹。曹君袒裼而觀之。釐負羈與叔瞻侍於前。叔瞻謂曹君曰。臣觀晉公子非常人也。君遇之無禮。彼若有時反國而起兵。即恐為曹傷。君不如殺之。曹君弗聽。釐負羈歸而不樂。其妻問之曰。公從外來而有不樂之色何也。負羈曰。吾聞之。有福不及。禍來連我。今日吾君召晉公子。其遇之無禮。我與在前。吾是以不樂。其妻曰。吾觀晉公子。萬乘之主也。其左右從者。萬乘之相也。今窮而出亡過於曹。曹遇之無禮。此若反國。必誅無禮。則曹其首也。子奚不先自貳焉。負羈曰。諾。盛黃金於壺。充之以餐。加璧其上。夜令人遺公子。公子見使者。再拜受其餐而辭其璧。公子自曹入楚自楚入秦。入秦三年。秦穆公,CTEXT,韓非子 ,290
志道,其猶射之於正鵠乎，雖巧力所及有中否遠近之不齊，然未有不志乎，正鵠而可以言射者也。士之去聖人，或相倍蓰，或相什伯所造。固不同然，未有不志乎。聖人而可以言學者也。自孔子沒，更戰國至秦遂焚書坑儒士，六經中絕，漢興雖，稍稍復出，然聖學之失其傳尚矣。由漢至唐千餘歲士之博聞彊識者，世豈無其人耶。而卒未有能窺聖學之堂奧者，豈當時之士卒無志於聖人耶。而卓然自立者何其少也，若唐之韓愈蓋嘗謂，世無仲尼不當在弟子之列,GJTS-XXD,古今圖書集成·學行典,199
心學,自古聖賢皆以心地為本。古人言志帥、心君，須心有主張，始得。心若不存，一身便無所主宰。人精神飛揚，心不在殼子裏面，便害事。未有心不定而能進學者。人心萬事之主，走東走西，如何了得。今人心聳然在此，尚無惰慢之氣，況心常能惺惺者乎。故心常惺惺，自無客慮。學者為學，未問真知與力行，且要收拾此心，令有箇頓放處。若收斂都在義理上安頓，無許多胡思亂想，則久久自於物欲上輕，於義理上重。須是教義理心重於物欲，如秤令有低昂，即見得義理自端的，自有欲罷不能之意，其於物欲，自無暇及之矣。苟操存舍亡之閒無所主宰，縱說得,GJTS-XXD,古今圖書集成·學行典,248
孝弟,五世同居，聚族百餘。復置義學，延名師以訓鄉里子弟，業成有為達官者。元英宗幸涿州臨其家，詢以睦族之道，器之對曰：在義而已，苟貨財有所偏，厚衣食有所私，匿皆爭端也。誠能以義處之，斗米尺布，公其出納，則宗族自睦矣。英宗善其對，賜金五十兩，旌其門復其家。田善甫，家貧，事親供奉甘旨，竭力不怠。親遠出乘驢，扶掖不離側，終身不渝，至正閒，旌表其門。,GJTS-XXD,古今圖書集成·學行典,168
言行,或問：君子言則成文，動則成德，何以也。曰：以其弸中而彪外也。般之運斤，羿之激矢，君子不言，言必有中也；不行，行必有稱也。或問群言之長，群行之宗。曰：群言之長，德言也；群行之宗，德行也。行異乎言。言之錯也，無周于智，言異乎行，行之錯也，有傷于仁，是故君子務以行前言也。,GJTS-XXD,古今圖書集成·學行典,133
技勇,嘉慶時，湖州練市鎮有拳師濮煥章，名甚著，嘗應聘四方，後年老倦游，乃家居。鄰有魚牙沈大，孔武有力，能以一手斷奔牛脊骨，亦粗通拳腳。性橫，好鬬。所居近塘為南北孔道，一日，有商載巨資泊舟河下，二少年保鏢，登岸市魚，偶與沈忤而相競，為沈擊敗，天明解維去。,WIKI,清稗類鈔,123
詼諧,詩稱善謔，史述滑稽；微言解頤，要語析疑；淳於騁辨，曼倩不羈；信噴飯而絕倒，亦心醉以情移，集詼諧。陶尚書谷使吳越，忠懿王宴之。因食蝤蛑，詢其族類。忠懿命自蝤蛑至蜞蚏，凡取十餘種以進。谷曰：「真所謂一蟹不如一蟹。」宴將畢，或進葫蘆羹相勸。谷下箸，忠懿笑曰：「先王時庖人善為此羹，今依樣饌來者。」谷一語不答。,WIKI,宋稗類鈔,151
技勇,隴右劍客金樹雲矯捷精悍，能日行五百里，佩雙劍，長不及三尺，其柔可卷為帶，而能削堅石為片。嘗獨行出嘉峪關，繞柴達木，走青海，窺河源。復出崑崙，下岷峨，自蜀歸。途中三遇猛獸皆殪之，無留刃，其劍術蓋得之崆峒道士也。,WIKI,清稗類鈔,104
立節,楚有士申鳴者，在家而養其父，孝聞於楚國，王欲授之相，申鳴辭不受，其父曰：「王欲相汝，汝何不受乎？」申鳴對曰：「舍父之孝子而為王之忠臣，何也？」其父曰：「使有祿於國，立義於庭，汝樂吾無憂矣，吾欲汝之相也。」申鳴曰：「諾。」遂入朝，楚王因授之相。居三年，白公為亂，殺司馬子期，申鳴將往死之，父止之曰：「棄父而死，其可乎？」申鳴曰：「聞夫仕者身歸於君而祿歸於親，今既去子事君，得無死其難乎？」遂辭而往，因以兵圍之。白公謂石乞曰：「申鳴者，天下之勇士也，今以兵圍我，吾為之奈何？」石乞曰：「申鳴者，天下之孝子也，往劫其父以兵，申鳴聞之必來，因與之語。」白公曰：「善。」則往取其父，持之以兵，告申鳴曰：「子與吾，吾與子分楚國；子不與吾，子父則死矣。」申鳴流涕而應之曰：「始吾父之孝子也，今吾君之忠臣也；吾聞之也，食其食者死其事，受其祿者畢其能；今吾已不得為父之孝子矣，乃君之忠臣也，吾何得以全身！」援桴鼓之，遂殺白公，其父亦死，王賞之金百斤，申鳴曰：「食君之食，避君之難，非忠臣也；定君之國，殺臣之父，非孝子也。名不可兩立，行不可兩全也，如是而生，何面目立於天下。」遂自殺也。,CTEXT,說苑 ,483
任道,但其性剛，恐到此不合，反為累耳。熹方再辭，有旨：長沙巨屏，得賢為重。會洞獠擾屬郡，熹遣人諭以禍福，皆降之。申敕令，嚴武備，戢姦吏，抑豪民。所至興學校，明教化，四方學者畢至。寧宗即位，趙汝愚首薦熹及陳傅良，有旨赴行在奏事。熹行且辭，除煥章閣待制、侍講，辭，不許。入對，首言：乃者，太皇太后躬定大策，陛下寅紹丕圖，可謂處之以權，而庶幾不失於正。自頃至今三月矣，或反不能無疑於逆順名實之際，竊為陛下憂之。猶有可諉者，亦曰陛下之心，前日未嘗有求位之計，今日未嘗忘思親之懷，此其所以行權而不失其正之根本也。充未嘗求位之心,GJTS-XXD,古今圖書集成·學行典,255
仁智,臧孫母者，魯大夫臧文仲之母也。文仲將為魯使至齊，其母送之曰：「汝刻而無恩，好盡人力，窮人以威，魯國不容子矣，而使子之齊。凡姦將作，必於變動。害子者，其於斯發事乎！汝其戒之。魯與齊通壁，壁鄰之國也。魯之寵臣多怨汝者，又皆通於齊高子、國子。是必使齊圖魯而拘汝。留之，難乎其免也。汝必施恩布惠，而後出以求助焉。於是文仲託於三家，厚士大夫而後之齊。齊果拘之，而興兵欲襲魯。,CTEXT,列女傳 ,182
閨情,靜居懷所歡，登城望四澤，春草鬱青青，桑者何弈弈，芳林振丹榮，淥水激素石，初征冰未泮，忽焉振絺綌，漫漫三千里，迢迢遠行客，馳情戀朱顏，寸陰過盈尺，夜愁極清晨，朝悲終日夕，山川自悠永，願言良不獲，別嶺訴歸期，雲沉不可釋。,CTEXT,藝文類聚 ,108
武備,儂智高守昆侖關。青至賓州，值上元節，令大張燈燭。首夜宴將佐，次夜宴從軍，三夜饗軍校。首夜樂飲徹曉。次夜二鼓，青忽稱疾，暫起如內。久之，使人喻孫元規，令暫主席行灑，少服藥乃出。數使勸勞坐客，至曉未得退。忽有持報者云：「是夜三鼓，青已奪昆侖。」,WIKI,宋稗類鈔,120
技勇,二牛鬥於狹路，四角相抵，不可解，人繞道行，得道手各執其一角，左右排之，中開四尺餘，牧人始分驅而去。陳之臥室窗前有石峰，高可過尋，大可三人抱，欲徙諸牆角以廣中庭，使石工視之，曰：「非用三十人力不可動也。更需皮作巨綆，繫而舁之，始有濟。」得道在旁笑曰：「此石易徙，但以酒飲小人，方可獨任。」陳喜甚，飲以汾酒，佐以豚肩。得道袒其衣，兩手撼石，岌岌震動，遂曲腰徐步，且推且移，約四丈許，至牆角，安頓之，石工搖首咋舌去。,WIKI,清稗類鈔,205
貴當,名號大顯，不可彊求，必繇其道。治物者不於物於人，治人者不於事於君，治君者不於君於天子，治天子者不於天子於欲，治欲者不於欲於性。性者萬物之本也，不可長，不可短，因其固然而然之，此天地之數也。窺赤肉而烏鵲聚，貍處堂而眾鼠散，衰絰陳而民知喪，竽瑟陳而民知樂，湯、武修其行而天下從，桀、紂慢其行而天下畔，豈待其言哉？君子審在己者而已矣。,CTEXT,呂氏春秋 ,164
孝弟,順陽南鄉楊豐與息名，香於田穫粟，因為虎所噬，香年十四，手無寸刃，直搤虎頸，豐遂得免，香以誠孝，至感猛獸，為之逡，巡太守平昌孟肇之賜貸之穀，旌其門閭焉。仕晉為廣昌長封關內侯，以孝行著聞，咸康五年旌表。,GJTS-XXD,古今圖書集成·學行典,99
明闇,國之所以治者君明也，其所以亂者君闇也。君之所以明者兼聽也，所以闇者偏信也。是故人君通必兼聽，則聖日廣矣；庸說偏信，則過日甚矣。《詩》云：「先民有言，詢于芻蕘。」,CTEXT,潛夫論 ,80
飾邪,古者先王盡力於親民，加事於明法。彼法明則忠臣勸，罰必則邪臣止。忠勸邪止而地廣主尊者，秦是也。群臣朋黨比周以隱正道、行私曲而地削主卑者，山東是也。亂弱者亡，人之性也。治強者王，古之道也。越王勾踐恃大朋之龜與吳戰而不勝，身臣入宦於吳，反國棄龜，明法親民以報吳，則夫差為擒。故恃鬼神者慢於法，恃諸侯者危其國。曹恃齊而不聽宋，齊攻荊而宋滅曹。荊恃吳而不聽齊，越伐吳而齊滅荊。許恃荊而不聽魏，荊攻宋而魏滅許。鄭恃魏而不聽韓，魏攻荊而韓滅鄭。今者韓國小而恃大國，主慢而聽秦魏、恃齊荊為用，而小國愈亡。故恃人不足以廣壤，而韓不見也。荊為攻魏而加兵許、鄢，齊攻任扈而削魏，不足以存鄭，而韓弗知也。此皆不明其法禁以治其國，恃外以滅其社稷者也。,CTEXT,韓非子 ,312
孝弟,楊惟達，天啟四年五月父病危，禱於天地，割股烹粥以進父，病愈，郡邑聞於院道給匾及米旌之。崇禎四年達母病，仍割股以進母，復愈，府道俱給冠帶表其閭。,GJTS-XXD,古今圖書集成·學行典,71
孝弟,累世寒微，而鄉里稱其和睦。遐性純至，少喪父，事母以孝聞。保定末，又遭母喪，乃廬於墓側，負土為墳。後於墓南作一禪窟，陰雨則穿窟，晴霽則營墓，曉夕勤力，未嘗暫停。積以歲年，墳高數丈，周回五十餘步。禪窟重臺兩匝，總成十有二室，中閒行道，可容百人。遐食粥枕，櫛風沐雨，形容枯，家人不識。當其營墓之初，乃有鴟烏各一，徘徊悲鳴，不離墓側，若助遐者，經月餘日乃去。遠近聞其至孝，競以米遺之。遐皆受而不食，悉以營佛齋焉。郡縣表上其狀，有詔旌異之。,GJTS-XXD,古今圖書集成·學行典,215
量力,臨財毋苟得。毋苟得見利思義也。又長者賜，少者賤者不敢辭。辭而後受，賓主平交之禮，非少賤事尊貴之道。長樂陳氏曰：上之賜也，以恩下之受也，以義義之所可，雖長者之賜不敢辭，義之所不可，雖君之賜有所不受。又弔喪弗能賻，不問其所費，問疾弗能遺，不問其所欲，見人弗能館，不問其所舍。以貨財助喪事，曰：賻此三事不能則皆不問者，以徒問為可愧也。臨川吳氏曰：不問其所費不問其所欲不問其所舍，口惠而實不至。賜人者不曰來取，與人者不問其所欲。賜者君子與者小人。朱氏曰：君子有守必將之以禮，故不曰來取，小人無厭必節之以禮，故不問其所欲。,GJTS-XXD,古今圖書集成·學行典,256
孝弟,少孤年十三，事母及祖母盡孝，傭作以養，祖母卒，鬻產供喪事，母病刲股以療，及卒柩在家，倭寇掩至空村避去，光獨守母柩不避，賊亦不入，人謂孝感所致。親歿廬墓，逢諱日輒不食，嘗購先世散佚遺文，求以表彰，對人言輒泣下，人哀其志。,GJTS-XXD,古今圖書集成·學行典,109
孝弟,皆敦孝悌。觀察使薛華表其行，詔賜粟帛，旌其門閭。淮南節度使李吉甫慕其才行，薦授太子文學，兼集賢殿校理。吉甫自淮南入相，廷薦其行，即日授右補闕。遷集賢直學士，尋授水部員外郎，充皇太子及諸王侍讀。著《皇太子及諸王訓》十卷。轉駕部員外，仍兼舊職。穆宗即位，未及聽政，召居禁中,GJTS-XXD,古今圖書集成·學行典,134
君子小人,而不能移風易俗。君子能厚風俗致太平以來麟鳳。豺狼能害人，其狀易別人得以避之，小人深情厚貌，毒人不可防閑，殆有甚於豺狼也。《西疇常言》：天不唯慶，雲瑞雪景風時，雨而霜雹降焉。地不唯五穀，桑麻而荑稗鉤吻生焉。川林河海不唯龜龍，麟鳳而鴟梟豺狼蛟黿出焉。古今豈有無小人之國哉。嗚呼，作易者，其知道乎。草木子仁人之詘，國將亂也。小人得位亦國將亂也。是以漢之黨錮，唐之朋黨，宋之奸黨，三黨興天下，遂至於衰亡矣。《郁離子》：微盜子問於郁離子曰：天道好善而惡，惡然乎。曰：然則天下之生善者宜多，而惡者宜少矣。今天下之飛者烏鳶多，而鳳凰少，豈鳳凰惡而烏鳶善乎。天下之走者豺狼多而麒麟少，豈麒麟惡而豺狼善乎。天下之植者荊棘多而稻粱少，豈稻粱惡而荊棘善乎。天下之火食而豎立者姦宄多，而仁義少，豈仁義惡而姦宄善乎。將人之所謂惡者，天以為善乎。人之所謂善者天以為惡乎。抑天不能制物之命，而聽從其自善惡乎。將善者可欺，惡者可畏。而天亦有所吐茹乎。,GJTS-XXD,古今圖書集成·學行典,409
孝友,傅氏女，湖南人。幼從其父宦於中州，父甚愛憐之。年十六而嫁，已首途矣，父自送之數十里外，將返，解所衣半臂授之，曰：「途中以此禦寒。」既嫁，夫婦甚相得，又柔和，善事其舅姑，一家無間言。已而其父死，舅姑秘不以聞，夫告之，女大慟，舅姑爭慰藉之，女曰：「蒙舅姑過愛，新婦敢不自愛乎？」乃止不哭，然不數月，竟奄然而死。死後有小婢言女於密室中懸其父所與半臂，向之而拜，拜已，輒飲泣，良久始出。對舅姑，則愉色婉容，仍如平常，其在幽閒無人之所，未嘗不涕淚橫集也。,WIKI,清稗類鈔,222
孝弟,資于事父以事母而愛同，資于事父以事君而敬同，故母取其愛，而君取其敬，兼之者父也。故以孝事君則忠，以敬事長則順，忠順不失，以事其上，然後能保其祿位。而守其祭祀，蓋士之孝也。詩云：夙興夜寐，無爾所生。正義曰：次明士之行孝也。士始升公朝，離親入仕，故此敘事父之愛敬宜均，事母與事君以明，割恩從義也。資者取也，取于事父之行，以事母則愛父，與愛母同取其事，父之行以事君，則敬父與敬君，同母之于子，先取其愛，君之于臣先取其敬，皆不奪其性也。若兼取愛，敬者其惟父乎。既說愛敬取捨之理，遂明出身入仕之行，謂以事父之孝，移事其君，則為忠矣。以事兄之敬，移事其長，則為順矣。長謂公卿大夫言其位長于士也。又言事上之道，在于忠順二者，皆能不失，則可事上矣。上謂君與長也，言以忠順事上，然後乃能保其祿秩官位，而長守先祖之祭祀。,GJTS-XXD,古今圖書集成·學行典,350
貞烈,吳宗愛，字絳雪，永康人，廣文士驥女也。幼慧，色絕美，工詩善琴，長嫁邑諸生徐明英，早寡。耿精忠部下總兵徐尚朝攻處州，游兵至金華，宣言於永康曰：「以絳雪獻者，免。」眾議行之以紓難，勢洶洶。絳雪念徒死無益桑梓，乃佯請行，以誘敵出境。行至三十里坑，投崖死，時康熙甲寅六月也，年二十有四。,WIKI,清稗類鈔,139
明誡,聖人承天之明，正日月之行，錄星辰之度，因天地之利，等高下之宜，設山川之便，平四海，分九州，同好惡，一風俗。《易》曰：「天垂象，見吉凶，聖人則之；天出善道，聖人得之。」言御占圖曆之變，下衰風化之失，以匡衰盛，紀物定世，後無不可行之政，無不可治之民，故曰：「則天之明，因地之利。」觀天之化，推演萬事之類，散之於之間，調之以寒暑之節，養之以四時之氣，同之以風雨之化，故絕國異俗，莫不知□□□，樂則歌，哀則哭，蓋聖人之教所齊一也。,CTEXT,新語 ,211
孝弟,何自奇字承吾，妻徐氏，性孝，家貧竭力供子職父，左塘先背母張氏臥疾經年，夫婦躬事，澣垢旦，晚焚香願移齡壽母，忽一日，張甦語徐曰：有告我與爾同年日，未解何故，張漸起健食，九載壽八十九，後徐氏亦壽八十九，同日終孝，心所感如此，子天衢登歲薦。,GJTS-XXD,古今圖書集成·學行典,117
孝弟,殷輅，諸生，念母老不能離左右，謝博士，籍侍母。母病，衣不解帶，湯藥必躬。及母卒，哀毀柴瘠，廬墓終喪。劉璿，刲股救父，病愈。陳位，割股救母，廬墓三年，訓二子俱為邑庠生。陳斗南，事繼母以孝聞，舉鄉薦。未幾母病疽，悲號七日，口吮其穢，即愈。曾鐸，刲股救父。父卒，廬墓三年。李建學，庠生。刲股救父。父卒，廬墓三年。成瑤，事父母以孝聞。母死，廬墓。鄉閭共推。李儒，事祖父極孝。祖父病，刲股和湯以進。後祖父卒，廬墓三年。,GJTS-XXD,古今圖書集成·學行典,204
敬慎,孔子見羅者，其所得者皆黃口也，孔子曰：「黃口盡得，大爵獨不得，何也？」羅者對曰：「黃口從大爵者不得，大爵從黃口者可得。」孔子顧謂弟子曰：「君子慎所從，不得其人則有羅網之患。」,CTEXT,說苑 ,87
豪侈,治河總督，當銅瓦廂河決以前，有南北二缺。駐山東濟寧者為北督，事簡費絀，遠不如南督之繁劇也。南督駐江蘇清河縣之清江浦，以有歲修費五六百萬金，大小官吏常乾沒其十之九，驕奢淫佚，乃遂著稱於道光時。即飲食言之，略舉一二，幾有非帝王所可及者。,WIKI,清稗類鈔,116
篤行,宣德正統閒於本縣及蓬州營岳等處儲穀數千，遇歉給放，遭歲連荒乃取下戶券悉焚之，仍納穀數百斛於賑濟倉中。讀書明理，有詩文集，時人以鄉先生稱之。,GJTS-XXD,古今圖書集成·學行典,69
孝弟,以母病，辭大閭巡檢歸養，復調寧國之三溪仍愬於行省，乞便歸養，時母已年九十三矣。事聞，建孝行坊以旌之。,GJTS-XXD,古今圖書集成·學行典,50
權謀,齊桓公將伐山戎、孤竹，使人請助於魯。魯君進群臣而謀，皆曰：「師行數十里，入蠻夷之地，必不反矣。」於是魯許助之而不行。齊已伐山戎、孤竹，而欲移兵於魯。管仲曰：「不可。諸侯未親，今又伐遠而還誅近鄰，鄰國不親，非霸王之道，君之所得山戎之寶器者，中國之所鮮也，不可不進周公之廟乎？」桓公乃分山戎之寶，獻之周公之廟。明年起兵伐莒。魯下令丁男悉發，五尺童子皆至。孔子曰：「聖人轉禍為福，報怨以德。」此之謂也。,CTEXT,說苑 ,198
孝弟,劉詠，庠生，性孝。父歿廬於墓側三年，葬母復然，暑雨連綿，廬中產蛙不渝也，值劇雪僵臥，寒甚不火者三日，鄰人憐而餉之，家人鑿塹發鉅萬錢古窖中，人以為天賜孝子，馳告。詠兀坐廬中，不顧鄉保報官，時稱廉孝。,GJTS-XXD,古今圖書集成·學行典,98
處世,夫使事君者而皆若父母之求，其子處世者而皆若同舟之遇風，何暴不可事何亂不可涉哉，古之至人號肥遯者非遯山林也，遯我也。我根在即見山林亦顯何也，有可得而見者也，我根盡即見朝廷亦隱何也，無可得而見者也，無可得而見，是故親之不得疏之不得名之不得毀之，不得尚無，有福何有於禍處，人閒世之訣微矣微矣，三代而下亦有一二至人與龍德相近者，漢之子房東方朔黃叔度、晉之阮嗣宗、唐之狄仁傑是也，子房當烹狗藏弓之世，時隱時見，托赤松以自保，方朔事殺人如薦之主玩弄兒戲若在掌股，叔度居亂世君公顧廚皆其師友，而黨禁不及嗣宗，縱酒汙朝口無臧否，梁公身事女主與婬，奴為伍縱博褫裘恬不知恥，使諸君子有一毫道理不盡，我根潛伏惡能含垢包羞與世委蛇，若此夫李泌亦似之矣，然高潔其行，至不能調伏一張良娣我見尚在處，人閒世之道未盡也，嗟乎若胡廣之中庸馮道之五代是之而非，非之而是噫余不敢言之矣。,GJTS-XXD,古今圖書集成·學行典,374
性命,潛室陳氏曰：心居性情之閒，向裡即是性，向外即是情，心居二者之閒，而統之所以聖賢，工夫只在心裡著，到一舉而兼得之。橫渠，此語大有功。西山真氏曰：誠者，真實無妄之理，天之命於人，人之受於天，性此而已。故曰，誠成天下之性，凡天下所有之理，莫不具於一性之中，故曰，性立天下之有情者，性之動也，效如爻者，效也，之效天下之理，不能無變動，卦之有爻，所以像之性之有情，亦猶是也，未發則理具於性，既發則理著於情，情之動，須因乎物。所以不能無動，則理也，故曰，情效天下之動，仁義禮智性之德，惻隱以下情之德性，情之德雖具而發揮運用則在此心而已。故中庸論大本，達道必以戒懼慎獨為主，蓋該寂感貫動靜者，心也。心得其正，然後性之本然者，全而情之發亦中節矣。故曰，心妙，性情之德。任性則近，任情則遠。,GJTS-XXD,古今圖書集成·學行典,336
講學,熹自年十四五時，即嘗有志於此，中閒非不用力，而所見終未端的，其言雖或誤中，要是想像億度，所幸內無空寂之誘，外無功利之貪，全此顓愚，以至今日，反復舊聞，而有得焉。乃知明道先生所謂天理二字，卻是自家體帖出來者，真不妄也。沖漠無朕一段，恐未可輕議，若當此時萬象未具，即是上面一截，無形無兆，後來被人引入塗轍矣。賢者正作此見，何乃遽謂古今無人作此語耶？敬以直內《近思錄》注中別有一語，先生指意甚明，蓋雖不以為無，然未嘗以為即與吾之所謂，敬以直內者，無毫髮之差也。,GJTS-XXD,古今圖書集成·學行典,227
世務,事不豫辨，不可以應卒。內無備，不可以禦敵。《詩》云：『誥爾民人，謹爾侯度，用戒不虞。』故有文事，必有武備。昔宋襄公信楚而不備，以取大辱焉，身執囚而國幾亡。故雖有誠信之心，不知權變，危亡之道也。春秋不與夷、狄之執中國，為其無信也。匈奴貪狼，因時而動，乘可而發，飆舉電至。而欲以誠信之心，金帛之寶，而信無義之詐，是猶親蹠、蹻而扶猛虎也。,CTEXT,鹽鐵論 ,166
孝弟,母方氏二十一孀居辟纑，以養翁姑子，俊為遺腹天性，樸茂賙濟宗黨，施棺具母病割股為糜，進之隨愈，鄉里咸稱其孝。,GJTS-XXD,古今圖書集成·學行典,53
孝弟,性至孝，事父母承順溫凊，悉遵古禮，雖薄味必親製以進，母年九十終寢，苫三年得疾骨立，事父益謹，同寢處垂三十年，父百有三歲，每延賓客為饌，杖履皤然侍側，父沒哀毀如喪母，都憲周南傳其事。,GJTS-XXD,古今圖書集成·學行典,90
孝友,葛大賓，字寅軒，湘鄉增生。四歲喪父，哀戚若成人。年十三，值父忌日，出木主以祭，通粉面剝落，審視，微露他姓，蓋木工飾廢主為之也。大賓慟哭，引咎告墓，易主，十日乃祭。事母孝，嘗隆冬獨坐於館，忽心動，急馳歸，入門數呼母。母方負暄後院，聞聲趨出，而屋後山頹，坐處已壓碎矣。母歿，勺飲不入口者五日，既葬，衰服終其喪。兄弟五既分居，而負債無以自存，大賓請於母，復同居如初。嘗授徒里門，從遊者多知名士。道光初元，被舉孝廉方正。,WIKI,清稗類鈔,206
師友,吳梅村之入仕也，侯朝宗曾遺書力阻。吳不聽，繼而悔之，自謂負侯生也。其弔朝宗詩云：「死生總負侯嬴諾。」臨歿時，填《賀新涼》詞云：「論龔生天年竟夭，高名難沒。」又云：「為當年沉吟不斷，草間偷活。」又云：「竟一錢不值何須說。」怨艾之意深矣。遺命以僧服殮，題碣曰「詩人吳梅村之墓」。,WIKI,清稗類鈔,137
孝弟,父卒廬墓，虎聲咆哮，乃喟然曰：天不欲孝乎。虎拽尾去，一夕賊入顧視無所有，惟氈蓑盂箸在其側，賊嘆息而逸。,GJTS-XXD,古今圖書集成·學行典,51
樂成,舟車之始見也，三世然後安之。夫開善豈易哉？故聽無事治。事治之立也，人主賢也。魏攻中山，樂羊將，已得中山，還反報文侯，有貴功之色。文侯知之，命主書曰：「群臣賓客所獻書者，操以進之。」主書舉兩篋以進。令將軍視之，書盡難攻中山之事也。將軍還走，北面再拜曰：「中山之舉，非臣之力，君之功也。」當此時也，論士殆之日幾矣，中山之不取也，奚宜二篋哉？一寸而亡矣。文侯賢主也，而猶若此，又況於中主邪？中主之患，不能勿為，而不可與莫為。凡舉無易之事，氣志視聽動作無非是者，人臣且孰敢以非是邪疑為哉？皆壹於為，則無敗事矣。此湯、武之所以大立功於夏、商，而句踐之所以能報其讎也。以小弱皆壹於為而猶若此，又況於以彊大乎？,CTEXT,呂氏春秋 ,298
孝弟,正德間父文彪以徵辟輒上策忤逆瑾論，戍鎮番，兄奎弟厚皆從父流沙。子行家居奉事祖母，孝養備至，且以勤起家。每接父書自萬里外，慟絕復甦。及父赦歸，出其貲，佐父立宗祠。置義田義學敦睦族黨，賑饑恤死，義聲大著。年高九十有六，三舉鄉賓，郡守湯紹恩特表孝義。事二親至孝，親終，哀毀骨立，思慕不輟，刻木像以事之。正德十三年巡按廉得其真，旌表。,GJTS-XXD,古今圖書集成·學行典,163
排調,褚季野問孫盛：「卿國史何當成？」孫云：「久應竟，在公無暇，故至今日。」褚曰：「古人『述而不作』，何必在蠶室中？」,CTEXT,世說新語 ,56
孝弟,秦勵字邦哲，始為諸生，以貢入太學，謁選而父沒，遂誓不復出，築室父墓，旁歲旱水涸，忽有泉滃然，眾皆賴之名之曰：孝子泉。引例遙授徐州州判，又以子偉封應天府通判，營葬。白龍山自為誌，而乞邵寶為之銘裔，孫詔以孝友稱。,GJTS-XXD,古今圖書集成·學行典,104
孝弟,田密，字懋學，儀之九溝村人，連丁內外艱哀毀甚，曰：我罪伊何不自殞滅。乃延及我考與妣也。迨竣葬事獨居墓側，不忍還。朝夕抱土壤為馬鬣封，凡閱月二十有七，猶不忍還。曰：我何以愛妻子之養，而去考與妣之塋哉。諸姻戚朋舊高其志，不堪其苦景其行不泯，其名為白於邑長，遂造於塋次進密於前而勸之，執事者即取其所席之，苫破其所枕之，塊撤其所居之，廬於是密乃伏於墓前，哭泣盡哀，脫絰及衰始服黑巾以出，然猶三回首以顧戀之也，中川子為之贊。,GJTS-XXD,古今圖書集成·學行典,207
任道,開皇四年，文中子始生銅川府君，筮之，遇坤之師獻，兆於安康獻公，獻公曰：素王之卦也，何為而來地二化為天一，上德而居下位，能以眾正，可以王矣。雖有君德非，其時乎？是子必能通天下之志。遂名之曰通。開皇九年，江東平，銅川府君歎曰：王道無敘，天下何為而一乎？文中子侍側，十歲矣，有憂色，曰：通聞古之為邦，有長久之策，故夏殷以下數百年，四海常一統也。後之為邦，行苟且之政，故魏晉以下數百年九州無定主也。上失其道，民散久矣，一彼一此，何常之有？夫子之歎，蓋憂皇綱不振，生人勞於聚斂，而天下將亂乎？銅川府君異之，曰：共然乎？遂告以元經之事，文中子再拜，受之。十八年，銅川府君宴居歌伐木而召文中子，子矍然再拜，敢問夫子之志何謂也，銅川府君曰：爾來自天子至庶人，未有不資友以成者也。在三之義，師居一焉。道喪已來，斯廢久矣。然何常之有？小子勉旃翔而後集。文中子於是有四方之志，蓋受書於東海李育，學詩於會稽夏璵，問禮於河東關子明，正樂於北平霍汲，考易於族父仲華，不解衣者六歲，其精志如此！仁壽三年，文中子冠矣，慨然有濟蒼生之心。,GJTS-XXD,古今圖書集成·學行典,452
義俠,程魚門晉芳，新安大族也。治鹽於淮。時兩淮殷富，程尤豪侈，多畜聲伎狗馬，魚門獨愔愔好學，服行儒業，罄其資以購書，庋閣之富，至五六萬卷，論一時藏書者，莫不首屈一指。好交游，招致多聞博學之士，與討論世故，商量舊學。無何，鹺業折閱，家道中落，庶務皆由門客悍僕處理。又好周濟親友，求者應，不求者或強施之，付會計於他人，一任侵盜，不勘詰，以故雖有佽助，如沃雪填海，負券山積，勢不能支。會避債赴陝，將謀之畢秋帆，以為歸老計也。冒暑行暍，至署未半月，遂病卒。,WIKI,清稗類鈔,221
君子小人,君子行不貴苟難，說不貴苟察，名不貴苟傳，惟其當之為貴。負石而赴河，是行之難為者也，而申徒狄能之；然而君子不貴者，非禮義之中也。山淵平，天地比，齊秦襲，入乎耳，出乎口，鉤有須，卵有毛，是說之難持者也，而惠施鄧析精之。然而君子不貴者，非禮義之中也。盜跖吟口，名聲若日月，與舜禹俱傳而不息；然而君子不貴者，非禮義之中也。故君子行不貴苟難，說不貴苟察，名不貴苟得，惟其當之為貴。詩曰：物其有矣，維其時矣。此之謂也。君子易知而難狎，易懼而難脅，畏患而不避義死，欲利而不為所非，交親而不比，言辯而不辭，蕩蕩乎其有以殊於世也。君子能亦好，不能亦好；小人能亦醜，不能亦醜。君子能則寬容易直以開道人，不能則恭敬繜絀以畏事人；小人能則倨傲僻違以驕溢人，不能則嫉怨誹以傾覆人。故曰：君子能則人榮學焉，不能則人樂告之；小人能則人賤學焉，不能則人羞告之。是君子小人之分也。君子寬而不僈，廉而不劌，辯而不爭，察而不激，寡立而不勝，堅強而不暴，柔從而不流，恭敬謹慎而容。夫是之謂至文。詩曰：溫溫恭人，惟德之基。此之謂矣。,GJTS-XXD,古今圖書集成·學行典,445
講學,所諭兩條，如叔京兄所論孔子，非沮子貢乃勉其進，此意甚善。而作肅所疑亦有不得不疑者，但此章自不必別為之說，但看伊川先生解，云我不欲人之加諸我，我亦欲無加諸人，仁也。己所不欲勿施於人，恕也。恕則子貢可勉，而能仁則非子貢之所及，此意極分明矣。博施濟眾之問與此語先後，不可考疑，卻因能近取譬之言、用力有功而有欲無加人之說也。熹嘗謂欲立人、欲達人即子貢所謂欲無加人，仁之事也。能近取譬求仁之方，即孔子所謂勿施於人，恕之事也。熟玩文意似當如此，然諸先達未之嘗言，未知是否？幸試思之，更白叔京兄質其可否，復以見諭，幸甚！又所引與點為證，恐聖人與點之意不止於此，亦可并商量也。又所諭懲創後生妄作之弊，甚善。然亦不可以此而緩於窮理，但勿好異求新，非人是己，則知識益明而無穿穴之害矣。若因陋畜疑不為勇決之計，又非所以矯氣質之偏而進乎日新也。,GJTS-XXD,古今圖書集成·學行典,360
孝弟,年十四，從父母來戍永昌，其母年三十有殊色，解官千戶欲私其母，不從凌辱備至，父亡，欲置之死，景和逃還京撾鼓聲聞，即時召入，俾盡言毋恐遣提解千戶，令候提到無辭，遂令景和看而斬之。童子時侍父，疾衣不解帶，焚香告天願以身代，母病三年侍湯藥如一日，居喪哀毀盡禮。,GJTS-XXD,古今圖書集成·學行典,126
孝弟,正德中苗掠其里，舉家驚潰，啟貴猶守母喪。苗欲砍柩，啟貴抱棺泣跪以身代之，苗感其誠，乃釋，且遺布匹。里中人傷者，以啟貴通苗事呈兵道，署教諭事童瑞攜學生員白前情，復以孝感，匾旌之。,GJTS-XXD,古今圖書集成·學行典,88
孝弟,元季，兵亂其家，母弟各被擄相失，惟成立以善卜脫免已，而佯賣卜軍中求母，幽憂飲泣，至袁州新昌，有軍人送還其母，貸金一斤謝之，乃又榜求弟所在，偶奔告者即金二斤俱往，果又得弟。歸母為繼母，弟異母弟也，出萬死一生竟全母弟，聞者嘆賞。,GJTS-XXD,古今圖書集成·學行典,112
忠藎,適諸將皆先發，左右無可以解此圍者，王恐為捻所得，遂從容就義。一捻取其冠獻於酋，酋問冠何來，以王就義對。酋曰：「既王就義，此冠即不當持來。」令速誅之。明日，國瑞求王屍，捻復圍之。陳凡三出入，呼曰：「王之威德，爾輩所知也，豈可不令其返葬故鄉乎？今日不得王屍，吾必不返。」捻相謂曰：「彼既求王屍，不可困之。」乃解去。卒獲王屍以出。或又曰，王既被困一日夜,WIKI,清稗類鈔,173
墾令,使民無得擅徙，則誅愚亂農之民無所於食而必農。愚心躁欲之民壹意，則農民必靜。農靜，誅愚亂農之民欲農，則草必墾矣。,CTEXT,商君書 ,55
孝弟,陳興立，世居蠡口，奉母至孝。每旦嗜陽涇橋糕，離家二十里外，興立不避風雨寒暑致之，如是幾十年。忽一日，買糕至橋所，有破衲道人為興立求糕，啗母即與之，復往買糕，而道人已畀前糕於陳母，且留一瓢與之云：將此注水飲，人可以療疾。興立大驚，閭里咸詫異。自是病者日取瓢水飲之，疾良已，一時以為孝感，遂聞於朝，孝宗遣中使取瓢去。興立沒，里人為立祠，尚書邵實嘗跋其碑陰云：今日一糕，明日一糕，後日又一糕。仙人只在陽涇橋，靈藥只在葫蘆瓢。嗟哉孝子心，一念通靈霄。,GJTS-XXD,古今圖書集成·學行典,221
隱逸,少方直，有雅量，博學，善五行，作天文志、五行傳，注穀梁、京氏易百卷。鄉人王游等皆就琦學。武帝欲以琦為佐著作郎，問琦族人尚書郭彰。彰素疾琦，答云：不識。帝曰：若如卿言，烏丸家兒能事卿，即堪為郎矣。遂決意用之。及趙王倫篡位，又欲用琦，琦曰：我已為武帝吏，不容復為今世吏。終身處於家。,GJTS-XXD,古今圖書集成·學行典,139
孝弟,七歲喪母，悲號不離膝下。父娶繼母撫之，依戀如生母。父疾，衣不解帶，藥必親嘗，調攝盡善，幸延一載竟故。至葬時，哭拜繼母，跪托親兄奉養，荷土築墳。比及三年，巍然高于丘陵。已經申請蒙獎。,GJTS-XXD,古今圖書集成·學行典,90
大宗師,古之真人，其狀義而不朋，若不足而不承，與乎其觚而不堅也，張乎其虛而不華也，邴邴乎其似喜乎！崔乎其不得已乎！滀乎進我色也，與乎止我德也，厲乎其似世乎！謷乎其未可制也，連乎其似好閉也，悗乎忘其言也。以刑為體，以禮為翼，以知為時，以德為循。以刑為體者，綽乎其殺也；以禮為翼者，所以行於世也；以知為時者，不得已於事也；以德為循者，言其與有足者至於丘也，而人真以為勤行者也。故其好之也一，其弗好之也一。其一也一，其不一也一。其一，與天為徒；其不一，與人為徒。天與人不相勝也，是之謂真人。,CTEXT,莊子 ,238
隱逸,成化間隱士洒落不羈，以義自守，文學宏博，尤長於詩。官府非賢者不見，嘗有臬使再至其門，愛輒先逃之，使怒檄召，將辱之庭，愛從容以詩呈曰折簡殷勤累見尋，布衣寧敢謁朝簪。明公有道持身正，賤子無知感德深。柏府風霜尊偉望，柴門山水遂閒心。雲泥兩地無勞顧，魚戀深淵鳥戀林。乃解以授徒自給，師道嚴整，出其門者多俊良，閭里匹夫亦知有陳先生，有《華山人詩集》傳世。,GJTS-XXD,古今圖書集成·學行典,172
忠藎,光緒丙申二月，內監寇連才既以上書伏法，同時有王四者，亦孝欽后梳頭房太監，以附德宗發軍臺。又有聞古廷者，德宗之內侍，本為貢生，雅好文學，甚忠於德宗，為孝欽所忌，發往寧古塔，旋殺之。御史楊崇伊劾文廷式疏，謂廷式私通內侍，聯為兄弟，即此人也。崇伊蓋誤以「聞」為「文」耳。,WIKI,清稗類鈔,132
隱逸,故宦官擅政而不能傷也。及黨事起，知名之士多被其害，唯林宗及汝南袁閎得免焉。遂閉門教授，子弟以千數。建寧元年，太傅陳蕃、大將軍竇武為閹人所害，林宗哭之於野，慟。既而歎曰：人之云亡，邦國殄瘁。瞻烏爰止，不知于誰之屋耳。明年春，卒於家，時年四十二。四方之士千餘人，皆來會葬。同志者乃共刻石立碑，蔡邕為文，既而謂涿郡盧植曰：吾為碑銘多矣,GJTS-XXD,古今圖書集成·學行典,164
謙讓,各思推賢進能而讓之矣，讓之文付主者掌之。三司有缺，擇三司所讓最多者而用之。此為一公缺，三公已豫選之矣。且主選之吏，不必任公而選三公，不如令三公自共選一公為詳也。四征缺，擇四征所讓最多者而用之，此為一征缺，四征已豫選之矣，必詳於停缺而令主者選四征也。尚書缺，擇尚書所讓最多者而用之，此為八尚書共選一尚書，詳於臨缺令主者選八尚書也。郡守缺，擇眾郡所讓最多者而用之，詳於任主者令選百郡守也。夫以眾官百郡之讓，與主者共相比，不可同歲而論也。雖復令三府參舉官，本不委以舉選之任，各不能以根其心也。其所用心者裁之不二三，但令主者案官次而舉之，不用精也。賢愚皆讓，百姓耳目盡為國耳目。夫人情爭則欲毀己所不知,GJTS-XXD,古今圖書集成·學行典,296
篤行,以歲貢為高安丞，溫良慈愛，士民悅服。嘗主上供羨金數百不敢，因而為利當道，賢之醉人，遺金五十于其門，次日倚門而望，其人至即舉以還，未嘗啟也。卒年九十有五。,GJTS-XXD,古今圖書集成·學行典,76
敬慎,單快曰：「國有五寒，而冰凍不與焉；一曰政外，二曰女厲，三曰謀泄，四曰不敬卿士而國家敗，五曰不能治內而務外；此五者一見，雖祠無福，除禍必得，致福則貸。」,CTEXT,說苑 ,75
義,藍田呂氏曰：道德仁義所以成己也，教訓正俗所以成人也，分爭辨訟所以決疑事也，君臣、上下、父子、兄弟所以正大倫也，皆有待於禮者也。兼天下而體之之謂仁；理之所當然之謂義；由仁義而之焉之謂道；有仁義於己之謂德；節文乎仁義之謂禮。仁義道德皆其性之所固有，本於是而行之，雖不中，不遠矣。然無節、無文，則過不及，害之以至於道之不明且不行，此所以非禮不成也。先王制禮教民之中而已，教不本於禮，則設之不當，設之不當，則所以教者不備矣。教訓正俗，其義皆教也。立教之謂教，訓說理義之謂訓，皆所以正俗之不正，故曰非禮不備。理有可否則爭，情有曲直則訟，惟禮為能決之。蓋分爭者，合於禮則可，不合於禮則不可；辨訟者，有禮則直，無禮則不直。故曰非禮不決。君臣、上下、父子、兄弟，人之大倫，由禮而後定，故冠昏、喪祭、鄉射、朝聘所以明者，人倫而已。故曰非禮不定。宦學事師，非禮不親。宦，仕也，仕與學皆有師,GJTS-XXD,古今圖書集成·學行典,384
鑒誡,仁道不遐，德輶如羽，求焉斯至，眾鮮克舉，復禮終朝，天下歸仁，若金受礪，若泥在鈞，進德修業，暉光日新。,CTEXT,藝文類聚 ,50
自新,周處年少時，兇彊俠氣，為鄉里所患。又義興水中有蛟，山中有邅跡虎，並皆暴犯百姓，義興人謂為三橫，而處尤劇。或說處殺虎斬蛟，實冀三橫唯餘其一。處即刺殺虎，又入水擊蛟，蛟或浮或沒，行數十里，處與之俱。經三日三夜，鄉里皆謂已死，更相慶，竟殺蛟而出。聞里人相慶，始知為人情所患，有自改意。乃自吳尋二陸，平原不在，正見清河，具以情告，並云：「欲自修改，而年已蹉跎，終無所成。」清河曰：「古人貴朝聞夕死，況君前途尚可。且人患志之不立，亦何憂令名不彰邪？」處遂改勵，終為忠臣孝子。,CTEXT,世說新語 ,232
任誕,劉道真少時，常漁草澤，善歌嘯，聞者莫不留連。有一老嫗，識其非常人，甚樂其歌嘯，乃殺豚進之。道真食豚盡，了不謝。嫗見不飽，又進一豚，食半餘半，迺還之。後為吏部郎，嫗兒為小令史，道真超用之。不知所由，問母；母告之。於是齎牛酒詣道真，道真曰：「去！去！無可復用相報。」阮宣子常步行，以百錢掛杖頭，至酒店，便獨酣暢。雖當世貴盛，不肯詣也。,CTEXT,世說新語 ,165
動靜,艮其背不獲其身，行其庭不見其人主乎，靜也旦晝之，梏亡則夜氣不足以存，無欲則靜也，豈惟聖賢之教為然哉，春夏陽之動也，秋冬陰之靜也，方其靜也，一物不生萬籟不鳴，木反於根冰凝於淵，不若是無以噓眾陽，而生萬物及其動也，物各賦物天何心哉，天且無心，欲何有焉，不若是無以肅群陰，而成歲功矣，天且不違而況於人乎，夫健順五常性也，精氣百骸形也，君臣父子，夫婦兄弟，朋友之交道也，徇耳目口腹之，欲以厭足其蕞爾之形，靜以賊本，然之性動以害當，然之道上以逆天地之化下,GJTS-XXD,古今圖書集成·學行典,222
正直,鄞縣李炳甫大令景祥，以光緒乙未進士，為令於奉天，知廣寧。一日，教士以訟事關說，李曰：「兩造皆吾國人，何與君事？且曲在教民，吾不能宥也。」教士默然。李命役杖之二百。教士乞末減，李不可，決如數。杖竟，判枷六月，教士又為之哀請，李曰：「姑念其情有可原，當減為一月。」教士退，訴之將軍，斥李之強項。將軍旋召李入見，語之曰：「朝廷方壞柔遠人，若何乃爾？」李對曰：「卑職惟據理直言耳。」將軍亦無以難之。,WIKI,清稗類鈔,195
聖門諸賢,古之御天下者，以六官總治焉，冢宰之官以成道，司徒之官以成德，宗伯之官以成仁，司馬之官以成聖，司寇之官以成義，司空之官以成禮。六官在手以為轡，司會均仁以為納，故曰御四馬者執六轡，御天下者正六官。是故善御馬者正身以總轡，均馬力，齊馬心，回旋曲折，唯其所之，故可以取長道，赴疾急，此聖人所以御天地與人事之法則也。天子以內史為左右手，以六官為轡，己與三公為執六官，均五教，齊五法。故亦唯其所引，無不如志，以之道則國治，以之德則國安，以之仁則國和，以之聖則國平，以之禮則國定，以之義則國乂，此御政之述也。過失人情，莫不有焉，過而改之，是為不過。,GJTS-XXD,古今圖書集成·學行典,267
武備,宋守約為殿帥，自入夏日，輪軍校十數輩捕蟬，不使得聞聲。有鳴於前者，皆重笞之。人頗不堪。神宗一日以問，守約曰：「然」。上以為過。守約曰：「臣豈不知此非理，但軍中以號令為先。臣幸遭承平，總兵殿陛，無所信其號令，故寓之捕蟬耳。蟬鳴固難禁，而臣能使必去。若陛下誤令守一障，庶幾或可使人。」上以為然。,WIKI,宋稗類鈔,145
篤行,食餼膠序，從事天柱，篤意孝友。遊學新安，旅次拾遺百金，俟其人至悉還之。娶一女為妾，女意弗願，國光竟還其父，聘金置弗問。崇禎癸未卒於亂師，聞者思其素行，咸為之流涕。,GJTS-XXD,古今圖書集成·學行典,81
孝弟,中興元年，高祖入石頭，時吳興太守袁昂據郡距義師，乃使革製書與昂，于坐立成，辭義典雅，高祖深賞歎之，因令與徐勉同掌書記。建安王為雍州刺史，表求管記，以革為征北記室參軍，帶中廬令。與弟觀少長共居，不忍離別，苦求同行，以觀為征北行參軍，兼記室。,GJTS-XXD,古今圖書集成·學行典,119
閨情,為姑所遣，時人傷之。作詩曰：孔雀東南飛，五里一徘徊，十三能織綺，十四學裁衣，十五彈箜篌，十六誦書詩，十七嫁為婦，心中常苦悲，君既為府史，守節情不移，雞鳴入機織，夜夜不得息，三日斷五疋，大人故言遲，非為織作遲，君家婦難為，妾有繡腰襦，葳蕤金縷光，紅羅複斗帳，四角垂香囊，交文象牙簟，宛轉素絲繩，鄙賤雖可薄，猶中迎後人。,CTEXT,藝文類聚 ,158
大宗師,南伯子葵問乎女偊曰：「子之年長矣，而色若孺子，何也？」曰：「吾聞道矣。」南伯子葵曰：「道可得學邪？」曰：「惡！惡可！子非其人也。夫卜梁倚有聖人之才，而無聖人之道，我有聖人之道，而無聖人之才，吾欲以教之，庶幾其果為聖人乎！不然，以聖人之道告聖人之才，亦易矣。吾猶守而告之，參日而後能外天下；已外天下矣，吾又守之，七日而後能外物；已外物矣，吾又守之，九日而後能外生；已外生矣，而後能朝徹；朝徹，而後能見獨；見獨，而後能無古今；無古今，而後能入於不死不生。殺生者不死，生生者不生。其為物，無不將也，無不迎也；無不毀也，無不成也。其名為攖寧。攖寧也者，攖而後成者也。」南伯子葵曰：「子獨惡乎聞之？」曰：「聞諸副墨之子，副墨之子聞諸洛誦之孫，洛誦之孫聞之瞻明，瞻明聞之聶許，聶許聞之需役，需役聞之於謳，於謳聞之玄冥，玄冥聞之參寥，參寥聞之疑始。」,CTEXT,莊子 ,368
觀表,吳起治西河之外，王錯譖之於魏武侯，武侯使人召之。吳起至於岸門，止車而休，望西河，泣數行而下。其僕謂之曰：「竊觀公之志，視舍天下若舍屣。今去西河而泣，何也？」吳起雪泣而應之，曰：「子弗識也。君誠知我，而使我畢能，秦必可亡，而西河可以王。今君聽讒人之議，而不知我，西河之為秦也不久矣，魏國從此削矣。」吳起果去魏入荊，而西河畢入秦，魏日以削，秦日益大。此吳起之所以先見而泣也。,CTEXT,呂氏春秋 ,185
狷介,吳江沈彤，字冠雲，乾隆朝宏博科徵士之表表者也。少醇篤，精研六經，尤善禮學，以與修《三禮》、《一統志》，書成授官，不就，歸。顧貧甚，無灶，以行灶炊爨。嘗絕糧，其母采羊眼豆以供晚食，寒齋絮衣，纂述不倦。,WIKI,清稗類鈔,99
詩話,唐路德延有《孩兒詩》五十韻，盛傳於世。近代洛中致政侍郎張公師錫，追次其韻，和成《老兒詩》亦五十韻。其詩曰：「鬢髮盡皤然，眉分白雪鮮。周遮延客話，傴僂抱孫憐。無病常供粥，非寒亦倚綿。假溫推擁背，借力杖扯肩。貌比三峰客，年過四皓仙。喚方離枕上，扶始到門前。每愛烹山茗，常嫌飣石蓮。耳聾如塞纊，眼暗似籠煙。宴坐羸憑幾，乘騎困軃鞭。頭搖如轉旋，唇動若抽牽。骨冷愁離火，牙疼卻漱泉。形骸將就本，囊橐尚貪錢。膠睫於眵綴，粘髭冷涕懸。披裘腰懶繫，濯手袖慵揎。抬舉衣頻換，扶持藥屢煎。坐多茵易破，行少履難穿。喜婢裁裙布，嗔妻買粉鈿。房教探下幕，床遣厚鋪氈。琴聽憐三樂，圖張笑七賢。看嫌經字小，敲喜磬聲圓。食罷羹流袂，杯餘酒帶涎。樂來須遣罷，醫到久相延。裹帽縱橫掠,WIKI,宋稗類鈔,323
紕漏,任育長年少時，甚有令名。武帝崩，選百二十挽郎，一時之秀彥，育長亦在其中。王安豐選女婿，從挽郎搜其勝者，且擇取四人，任猶在其中。童少時神明可愛，時人謂育長影亦好。自過江，便失志。王丞相請先度時賢共至石頭迎之，猶作疇日相待，一見便覺有異。坐席竟，下飲，便問人云：「此為茶？為茗？」覺有異色，乃自申明云：「向問飲為熱，為冷耳。」嘗行從棺邸下度，流涕悲哀。王丞相聞之曰：「此是有情癡。」,CTEXT,世說新語 ,189
孝弟,王曰謹，庠生，忠厚謙恭，親睦族黨尢以孝著。父卒，有庶母弟名曰訪與子，啟疆同庚。然必教其敬叔父，執猶子禮甚恭。至其兄弟相接，則篤愛尢甚。母死，廬墓三年，朝夕痛哭，覆土增墳，風雨不避。一日寇至，遵避他所，賊得其弟逵將殺之，遵即出告曰：逵尚無子，殺逵則父絕嗣。願以身代。遂殺遵逵免。父輔任襄陵主簿，卒官，倫扶櫬而歸。廬墓三年。事聞，詔賜冠帶，仍表其門。家貧，父病求醫未痊，潛割股肉以進。幼失恃，育於祖母。祖母壽終，哀毀踰禮，廬墓三年。時有白鶴飛集。人稱孝感。朱淦，庠生，父母繼卒，廬墓六載，詔旌之。母卒，廬墓三年。除鞏昌府同知，致仕歸。惟開館講誦，一時名士皆出其門。天性孝友。父母沒，兄弟同爨，士林是之。母疾思肉，貧不能致，自割股肉以進。父歿，廬墓三年，哀毀過禮。時值雨雹之變，草木摧折惟秉所居周回數里禾稼無傷。事聞賜詔表其門。後值淫雨，大水溢沒民居，勢將及墓，翥籲天號哭，水忽分流而過。墓廬無損。人皆驚異。,GJTS-XXD,古今圖書集成·學行典,401
開春,韓氏城新城，期十五日而成。段喬為司空。有一縣後二日，段喬執其吏而囚之。囚者之子走告封人子高曰：「唯先生能活臣父之死，願委之先生。」封人子高曰：「諾。」乃見段喬，自扶而上城。封人子高左右望曰：「美哉城乎！一大功矣。子必有厚賞矣。自古及今，功若此其大也，而能無有罪戮者，未嘗有也。」封人子高出，段喬使人夜解其吏之束縛也而出之。故曰封人子高為之言也，而匿己之為而為也；段喬聽而行之也，匿己之行而行也。說之行若此其精也。封人子高可謂善說矣。,CTEXT,呂氏春秋 ,216
孝弟,陳以相，號輖阿，陳存之次子也。天性純粹，不事矯飾，舞象時以孝著聞閭里。父卒，哀毀骨立，絕口不道家產。事生母孫氏，年四十依戀如孩，赤無一事一時失母歡心。母病，親侍湯藥不假僕妾，三月衣不解帶。夜拜北斗求以身代。醫者謂鶴毛扇風不傷人不，憚數百里製之，朝夕持扇其母。母卒，哀痛殞而復甦者再四。葬畢，禮丸華資冥福。舟至小姑山，狂風大作將覆，舟中驚怖無人色，相披衣肅拜，風旋止，咸謂純孝所感。每當恃怙生忌不御酒肉，思死如不欲生。督學三旌優行，知州顏其匾曰：孝友第。窮年誦讀，屢困棘闈售而復落義，命自安無戚容，善草書精詩畫，潛心道妙，謂讀書而不尋孔顏樂處猶蠹魚老青編耳，可傳之美不止一孝。君子曰：此孝之所以為美而可傳也。年五十六卒，余應全銘其墓。,GJTS-XXD,古今圖書集成·學行典,316
講學,復三引詩以歎詠，不顯之德固不在乎聲色之末，亦非德輶如毛之可比，極論其妙，不若無聲、無臭之詩，為可以形容其不顯之至耳。竊嘗謂此章之旨正，與首章相應。首章論道體之大端，故以性命教之三者，言之於始，然必戒謹恐懼而存其未發之中，必謹其獨而保其既發之和，中和之至所以能位天地、育萬物者，蓋其德之盛同乎天，而然也《中庸》之書所以始於是者，其旨深哉？有志於學者可不知天德之在聖人者，為如何？於此宜盡心焉爾。未審是否，亦孔之昭是謹獨意，不愧屋漏，是戒謹恐懼意。君子無終食之閒違仁，不但終食之閒而已也。雖造次必於是，不但造次而已也。雖顛沛必於是，蓋欲此心無，頃刻須臾之閒斷也。及稱顏子，則曰三月不違，於眾人則曰日月至焉而已。今學者於日月至焉且茫然不知其所謂，況其上者乎？,GJTS-XXD,古今圖書集成·學行典,326
篤行,劉萬仲，剛直不苟。一日出門拾一小布囊，知為遺金也。持歸密向鎮中訪之，聞山東王羽潤者借本八十四兩南來作客，醉後失之，疑為主人。所竊主人莫能白，萬仲審實趨而前，從襟中出囊曰：此非君物耶。吾得之塗閒，待子久矣。悉還之，王泣謝曰：吾非此不還鄉矣，願分其半以謝。萬仲拂衣而去。,GJTS-XXD,古今圖書集成·學行典,133
孝弟,父母假以新麗不受，素清羸。母王孺人憐之，啖以果餅終不先食。父偶病，竟日立床頭，命之去，去則屏息窗下，寤視之立床頭如故。稍長，取《六經》、《小學》、《百家集》讀不輟，為文必深思巂永，冠童子軍，為督學所識。母王孺人歿，廬墓所六年，晝夜作孺子泣，慘動道路，見古孝子言行輒錄書以志。景思二叟聞而慕之，自徒步二百里來造廬，留連數朝夕乃去。服闋歸，妻孥瞥見不識，已皤然翁矣。,GJTS-XXD,古今圖書集成·學行典,181
開春,開春始雷則蟄蟲動矣，時雨降則草木育矣，飲食居處適則九竅百節千脈皆通利矣。王者厚其德，積眾善，而鳳皇聖人皆來至矣。共伯和修其行，好賢仁，而海內皆以來為稽矣。周厲之難，天子曠絕，而天下皆來謂矣。以此言物之相應也，故曰行也成也。善說者亦然，言盡理而得失利害定矣，豈為一人言哉？,CTEXT,呂氏春秋 ,135
志道,受業朱子之門，嘗知遂昌縣，因家于蘭谿，以道淑人，學者多宗之，稱為船山先生。所集有《朱子語略》二十卷。其《幽居詩》云柴門寂少人過，盡日觀書口自哦。餘地不妨栽竹木，好教啼鳥往來多，《溪頭詩》云溪頭石磴坐盤桓，時見修鱗自往還。可是水深魚極樂，不須忘意要投竿。吳師道云：有道之言，意象自別，頗與禽語相關。窗草不除意，同北山何基、魯齋王柏皆嘗訪道於先生，先生一見北山而稱許之，由是盤溪之從游始盛。魯齋亦有就正於撝堂船山麤，識伊洛淵源之語。,GJTS-XXD,古今圖書集成·學行典,214
游俠,忽有一人馬前拜熟視之，乃舊使蒼頭塞鴻也。鴻本王家生，其舅常使得力，遂留之握手垂涕。仙客謂鴻曰：阿舅阿母安否。鴻曰：並在興化宅。仙客喜極云：我便過街去。鴻云：某已得從良客戶有一小宅，子販繒為業，今日已夜，君且就客戶一宿。來早同去未晚。遂引至所居，飲饌甚備。至昏黑乃聞報曰：尚書受偽命官與夫人皆處極刑，無雙已入掖廷矣。仙客哀冤號絕，感動鄰里，謂鴻曰：四海至廣，舉目無親戚，未知託身之所。又問曰：舊家人誰在。鴻曰：唯無雙所使婢採蘋者今在，金吾將軍王遂中宅。仙客曰：無雙固無見期，得見採蘋死亦足矣。由是乃刺謁以從姪禮見遂中，具道本末願納厚價以贖採蘋。遂中深見相知感其事，而許之。仙客稅屋與鴻蘋居，塞鴻每言：郎君年漸長，合求官職悒悒不樂，何以遣時。仙客感其言，以情懇告遂中。,GJTS-XXD,古今圖書集成·學行典,332
性,民之質矣。日用飲食群黎百姓遍為爾德。此所以熙熙皞皞道德一風俗同而三代以前未聞性學之辨也。非不辨也。率性之教同而無待於言也。迨王降而霸則假仁假義未免違道以干譽矣，然仁義出於假借則夫人莫不知之。雖老氏之流其學以自然為宗。而孔子未深辨想其說亦未之倡焉。況柔謙恬淡其去吾性道尚未遠也。至戰國處士橫議其縱橫闔闢之談不足，與較獨楊子為我之義。,GJTS-XXD,古今圖書集成·學行典,165
篤行,素性醇厚，樂善好義。母病目一年，服藥無效，每日以舌餂之，復明如故，邑令旌其門。至賑施貧民，督修啟聖、文魁諸祠，課子惟勤，勉人不倦，世稱彥方再覯。,GJTS-XXD,古今圖書集成·學行典,72
孝弟,李道宗，字文奎，年七歲，父世顯以吏員入京坐事戍甘肅踰二十載。道宗既長，補弟子員，念其父，日夜西望號泣告。大父及母欲往尋之，時值嘉靖辛酉鄉試，弗顧也，萬里徒步歷三年始抵玉關，夜宿武安祠，夢神告曰：不出二日當於涼州界見爾父矣。時世顯為邊帥記室，於塗中聞道宗語，問曰：汝南人乎。對曰：然。遂相入酒罏，貰酒敘鄉曲，言所從來，知為父子，抱頭相向泣。甘肅巡撫中丞知之，試以文題為竊，負而逃，遵海濱而處，道宗文不屬草呈焉。中丞曰：一字一淚，佳士也。欲以其父戍籍留應甲子秋試，世顯亦欲留，道宗長跪曰：大父與吾母望父者二十餘年矣。兒行時囑謂見父宜早歸。今既遇而淹留非初意也。中丞知不可強，釋世顯戍籍，捐俸助之南還。,GJTS-XXD,古今圖書集成·學行典,298
廉儉,仁宗五旬萬壽，御史景德奏請於萬壽節令城內演戲，設劇十日，歲以為例。得旨以景德冒昧陳奏，照溺職例革職，並發往盛京差遣，充當苦差。,WIKI,清稗類鈔,63
隱逸,痛父死節於金，誓守先墓，不仕力學，好古，隱居邑之東山，有志聖賢之學，以書問道於朱子，朱子嘉之，復以書載。在朱子大全老病，不能卒業，遣子永奇從學於閩，學成乃還，父子著述多燬於兵火，惟永奇所著《格齋集》及《朱子往返書札》猶存。,GJTS-XXD,古今圖書集成·學行典,111
忠藎,張茂修，河南滑縣人，曾入庠，性豪宕，不拘小節。嘉慶中，李文成將叛，以其武勇可恃，陰遣其徒約之。茂修欲辭，既念文成勢已就，非口舌所能阻，佯許之。奔告巡檢劉某，劉初未信，茂修曰：「此何等事，某敢以為戲耶？願君早發之，猶可救，勿使滋蔓。」劉乃轉詳滑令強忠烈公克捷，文成始就擒。後賊劫犯時，茂修全家遇害。,WIKI,清稗類鈔,148
懷寵,凡君子之說也，非苟辨也；士之議也，非苟語也。必中理然後說，必當義然後議。故說義而王公大人益好理矣，士民黔首益行義矣。義理之道彰，則暴虐姦詐侵奪之術息也。,CTEXT,呂氏春秋 ,76
任道,明丘濬道學復明於宋，起自西南，而行於中州，其後也復還于東南，蓋天示奎文以開，有宋一代文明之治，生周子於道州營道縣，歷四葉天子以明道紀年，是歲明道生於黃州之黃陂，明年伊川生大賢，所生其地其時皆不偶然也，二程侍其父大中公宦遊南安，周子適官，于是承父命從學焉，是則道學之興，其始蓋自南也。程子既長歸北方，乃以其所得周子者教河洛之閒，一時南北多士從之遊，南方之士其尤著名者游與楊也，游之別也，程子未嘗無贈言，惟龜山先生之行，特發為吾道南矣之嘆。所謂南者非道始之南也，道終歸於南也，嗟乎。先生之歸豈但儒道之隨而南哉，曾幾何時，而世道亦從，而南雖以嵩洛閒，人亦不復知有程學，幸而斯文道脈中興於南朱子者出，斯道乃大明於甌閩之閒，使天下後世知有聖賢全體大用之學，帝王大中至正之道，萬世行之而無弊者其，功大矣。後之人推原所自，咸歸其功於龜山先生，蓋以周程二三子發明，孔孟不傳之祕於絕學，千五百年之後，演斯道之脈而延之，俾常行至今者，非先生之功，而誰功。,GJTS-XXD,古今圖書集成·學行典,417
技勇,京師有巨屋，在化石橋左，劉四嘗僦居之，蓄妻妾僕媼殊夥，赫然大家也。劉軀小面白，藹然如儒者，而性慷慨好周急，鄰人頌之。歲嘗以秋至京東催租，謂有田數十頃，返以翌年春，則巨車運物至矣，如是者兩年有奇。,WIKI,清稗類鈔,97
君子小人,而近年一種議論乃欲周旋於二者之間。回互委曲費盡心機，卒既不得為君子，而其為小人亦不索性，可謂誤用其心矣。,GJTS-XXD,古今圖書集成·學行典,52
隱逸,有羨則以周急應貸，假者負償，一不經意。溉園之隙，閉門高臥，或危坐終日，莫測識也。少與張浚為布衣交，浚為相，馳書函金幣屬豫章帥及漕曰：余鄉人蘇雲卿，管、樂流亞，遁跡湖海有年矣。近聞灌園東湖，其高風偉節，非折簡能屈，幸親造其廬，必為我致之。帥、漕密物色，曰：此獨有灌園蘇翁，無雲卿也。帥、漕乃屏騎從，更服為遊士，入其圃，翁運鋤不顧。進而揖之，翁曰,GJTS-XXD,古今圖書集成·學行典,171
講學,此豈即其運用處而言之耶？而木火何以謂之陽？金水何以謂之陰？此以四時而言，春夏為陽，秋冬為陰。又：伊川先生解孟子，云不得於言，勿求於心，此觀人之法擇之，乃謂不得於言，謂在己失之於言也。而孟子與公孫丑問答論知言，大概謂知人之言，不知擇之之說，還可從否？孟子文義正謂在己者失之於言耳。然言為心聲，則在己在人，皆如此也。又：伊川先生云，志氣之帥，不可小觀。某竊謂以志帥氣，此為養氣者，而言不知所謂小觀之意如何？不可小觀，只是不可小看了之意，更熟味之。又：切要之道，無如敬以直內。又云：有主於內,GJTS-XXD,古今圖書集成·學行典,242
孝弟,侯知道程俱羅按《唐書‧孝友傳》：侯知道、程俱羅者，靈州靈武人。居親喪，穿壙作冢，皆身執其勞，鄉人助者，即哭而卻之。廬墳次，哭泣無節，知道七年、俱羅三年不止。知道垢塵積首，率夜半傅墳，踴而哭，鳥獸為悲號。李華作《二孝贊》表其行，曰：厥初生人，有君有親。孝親為子，忠君為臣。兆自天命，降及人倫。背死不義，忘生不仁。過及智就，為之禮文。至哉侯氏，創巨病殷。手足胼胝，以成高墳。夜黑飆動，如臨鬼神。哭無常聲，迥徹蒼旻。苴斬三年，爾獨終身。嗟嗟程生，其哀也均。顧後絕配，瞻前無鄰。,GJTS-XXD,古今圖書集成·學行典,235
婚姻,總戎視之，以為巧姑患感冒也，延醫診治，服藥而病益劇。連易數醫，最後一醫診畢，告總戎曰：「此非藥可治。」總戎大驚，以告婦，推測久之，姑以詢巧姑，不答，有慙色。乃召耀宗。耀宗至，總戎令坐榻前，手解其佩囊授巧姑，巧姑不接，則納置枕下。曰：「癡女，吾為汝定矣。」耀宗窺巧姑，面色白而微黃，瘦加平時，知其病久也。時總戎姬侍皆環榻坐，因是不敢出一言。少坐，即趦趄而出，以告荇洲。,WIKI,清稗類鈔,183
邊議,且夫議者，明之所見也；辭者，心之所表也。「維其有之，是以似之。」諺曰：「何以服很？莫若聽之。」今諸言邊可不救而安者，宜誠以其身若子弟補邊太守令長丞尉，然後是非之情乃定，捄邊乃無患。邊無患，中國乃得安寧。,CTEXT,潛夫論 ,101
聖人,帝曰：夔，命汝典樂，教胄子，直而溫，寬而栗，剛而無虐，簡而無傲，詩言志，歌永言，聲依永，律和聲，八音克諧，無相奪倫，神人以和，夔曰：於予擊石拊石，百獸率舞，帝曰：龍，朕堲讒說殄行，震驚朕師，命汝作納言，夙夜出納朕命，惟允，帝曰：咨汝二十有二人，欽哉。惟時亮天功，三載考績，三考黜陟幽明，庶績咸熙，分北三苖。舜生三十徵庸，三十在位，五十載，陟方乃死。按《史記‧五帝本紀》：虞舜者，名曰重華。,GJTS-XXD,古今圖書集成·學行典,194
孝友,劉年五十許，鬚髮蒼蒼然，而精神矍鑠，過於壯夫。無家室妻子，隻身客吉林，以獵為生，有時操江南音。或有知其詳者曰：「其父商於吉林，為熊所食，乃痛哭，誓殺熊，遂習獵。得老獵師授以察獸性之法，於是發無不中，而所至之地，輒無巨獸入村落為患。」或曰：「察敵之性而後擊之，獵之道也，可通於用兵。」,WIKI,清稗類鈔,141
樂府,連連舟壑改，微微市朝變，局塗頓遠策，留歡限奔箭，春貌既移紅，秋林豈停蒨，一倍茂陵道，寧思柏梁宴，長戢兔園情，永別金華殿。嗟彼樂生，古之雅人，智矣燕昭，可謂得臣，峨峨仲連，齊之高士，北辭千金，東蹈滄海。,CTEXT,藝文類聚 ,100
學思,孔子曰：口欲味，心欲佚，教之以仁；心欲兵，身惡勞，教之以恭；好辯論而畏懼，教之以勇；目好色，耳好聲，教之以義。易曰：艮其限，列其夤，危薰心。詩曰：吁嗟女兮，無與士耽。皆防邪禁佚，調和心志。,GJTS-XXD,古今圖書集成·學行典,94
篤行,生穎異，最孝友，而動中矩矱籍宿松。為諸生，每出必諄諄屬婦汪孝事繼姑，盡其歡，越在千里時以方物獻旅。聞伯兄二季疾，戴星馳視，卒為營殯，撫遺孤甚力。嘗之小孤遇同邑乞者，傾橐解衣，令其衣冠且教以探蚌販茶可厚獲。越十年，道經建德有頎丈夫騎而爭道，恍泣拜曰：若非宿松授金翁耶，予即乞人。承翁濟，起家二千金矣。因出金置酒為壽，坤還其金而去。有邑人販牛毆市草者，其人以逋賦自經文致，販牛者辟，坤力為白出之，不受謝。明年有繫驢於庭，盛鞍載束書致拜而去，啟之即販牛人報德也。坤每出必問無借而後乘之驢，死以帷葬，有雅量忘物我。生平無疾言厲色，施德於人所不知，座左右多標積德格言，配汪饒內德，以哭坤，七日不食死。,GJTS-XXD,古今圖書集成·學行典,295
狷介,宣統初，朝廷方謀興海軍，貝勒載洵至浙勘軍港，其時將擬經營象山港也。吳起家學生，於浙形勢瞭若指掌，乃屬幕賓草海軍十二策，繪圖貼詫，周密明瞭，將獻之於載洵，乞轉奏。挾策往，而三往三拒，大詫，語閽者曰：「余以公事來，非有所干也，何不達？」閽者笑曰：「若海上老兵，何尚不知門包例耶？速以二百金來，當俾若望見顏色也。」吳憤然而言曰：「老夫報國數十年，今白鬚盈尺矣，不欲仰豎子鼻息也。」趣左右回馬。歸而嘔血，未幾，竟不起。,WIKI,清稗類鈔,205
講學,舊疑遺書所記不審，今以此勘之，無一不合，信乎天下之書，未可輕讀，聖賢指趣，未易明，道體精微，未易究也。又竹尺一枚，煩以夏至日，依古法立表，以測其日中之景，細度其長短，示及孟說，正欲煩訂正俟。見面納向來數，書所講亦併俟面論，但顯道記憶語中數段，子細看皆好。只泰山頂上已不屬泰山，此但論道體之無窮，而事業雖大終有限量耳。故下文云云，意可見矣。欽夫春來未得書，聞歲前屢對上意，甚向之。然十寒眾楚，愛莫助之，未知竟何如耳。鄭丈至誠樂善，當時少比，必能相親，其德器粹然從容厚重，亦可佳也。又所論顏孟不同處極善，極善正要見此曲折，始無窒礙耳。比來想亦只如此用功。熹近只就此處見得向來所未見底意思，乃知存久自明何待窮索之語，是真實不誑語。今未能久已有此驗，況真能久邪。但當益加勉勵，不敢少弛其勞耳。拙齋和篇，莊重和平，讀之如見其人，煩為多致謝意。《莊子》詩亦皆有味，但可惜只玩心於此耳。,GJTS-XXD,古今圖書集成·學行典,386
孝弟,郭鎮生能致其養，死能致其哀者，非心乎。父母而極哀，痛之忱者，不能然也。雲南新興，有孝子王珪。天性純篤，不事華侈。奉事二親克極，誠敬鄉黨內外。咸以孝友，稱之正統。乙丑秋，厥父思貞，以疾終於家。珪哀悼哭踊幾滅性衣衾棺，槨殯葬如禮既葬之日，即別昆季廬於墓側。曰：嚴親就土子，可寧居乎。與其寢苫，處塊於家庭何若野處，於墓所之為安哉。於是，卻賓客謝親戚。旦暮悲號，有如袒括，慘痛之餘。即植松柏，壘墳墓，築牆垣葺祠宇，哀至復哭。一日一粥不進葷菜，如此者三載。其拜奠，思慕允極哀悼。鄉里父老異而憐之。曰：凡人之於父母生，能致其養。而沒能致其禮，足矣。又安望其治廬墓所，而盡三年之永乎。曾子曰：慎終追遠民德歸厚矣。今珪之於父母念罔極之恩，抱終天之恨，可謂事死，如事生事亡，如事存矣。其與古人夫何愧哉。余聞而嘉之。曰：新興斯民，乃吾之舊治也。人子之孝如此是豈庸常之，行可擬哉。地不愛祥靈芝生焉。則其孝感於天，而天亦應之，有可徵矣。以聞於大藩，予當薦達朝廷褒旌。厥行以勵風俗。不徒頑夫薄夫，化其心，而亦使善人。志士有所感，慕而自勸。於彝倫耳他日，名播青史，譽著後世。其清風美譽，又非特一鄉一邑之光，而已是為序。,GJTS-XXD,古今圖書集成·學行典,495
篤行,永樂閒歲連饑，里人王德章以重逋無償鬻妻子，聞而貸之粟，德章感激，繪其像祀之。江右鹽商有覆舟者，窘迫求貸，不留券與以五十金，其好義樂施不特一二事也。又嘗以佳城讓弟，其後子孫代有科名。,GJTS-XXD,古今圖書集成·學行典,90
雅量,歐陽公於修《唐書》，最後至局，專任《紀》、《志》而已。《列傳》則宋尚書祁所修也。朝廷以一書出兩手，體不能一，遂詔公許看《列傳》，令刪革為一體。公雖受命，退而歎曰：“宋公於我為前輩，且人所見多不同，豈可悉如己意？”於是一無所易。及書成奏御。御史白舊例修書，只列局中官高者一人姓名，而公官高宜書。公曰：“宋公於《列傳》亦功深者，為日且久，豈可掩而奪其功乎？”於是《紀》《志》書公姓名，《列傳》書宋姓名。宋公聞而喜曰：“自古文人不相讓而好相陵。此事前所未聞也。”,WIKI,宋稗類鈔,228
讀書,柳宗元幽沈謝世事，俛默窺唐虞。上下觀古今，起伏千萬途。遇欣或自笑，感戚亦以吁。縹帙各舒散，前後互相逾。瘴痾擾靈府，日與往昔殊。臨文乍了了，徹卷兀若無。竟夕誰與言，但與竹素俱。倦極便倒臥，熟寐乃一蘇。欠伸展肢體，吟詠心自愉。得意適其適，非願為世儒。道盡即閉口，蕭散捐囚拘。巧者為我拙，智者為我愚。書史足自悅，安用勤與劬。貴爾六尺軀，勿為名所驅。,GJTS-XXD,古今圖書集成·學行典,171
篤行,嘗掘地得金萬鎰，弗以自私，白有司，貢于朝。景泰三年歲荒，又輸粟千餘石以賑饑民，有司奏聞，頒璽書旌獎。景泰四年，出粟二千石賜敕旌門。,GJTS-XXD,古今圖書集成·學行典,65
婚姻,廣西于丹九，晦若侍郎式枚之父也，有才名，且能詞。張德甫方伯以粵東閨秀居玉徵為可匹之也，為作之合。居善畫花卉。婚夕，張即席出紈扇索繪設色牡丹一本，居應手而就，于乃填詞寫於上，蓋所以謝冰人也。,WIKI,清稗類鈔,94
孝友,宛平高大理裔少有至性，生十二年，而父以吏事謫瀋陽，高涕泣號呼，欲上書闕下，請以身代，眾皆駭笑，以為孺子言，莫與承聽者。臨行，攬父裾泣曰：「兒不能發憤致身，使生父還，十年後，當獨身依戍所，不復言歸。」自是，遂刻苦於問學，晝則從諸昆弟坐列販鬻，夜中且泣且讀書，嚴冬常服短布罩衣，忍寒抱卷不輟。康熙丙辰，成進士，入翰林。會以地震，推恩寬在法者，高請於朝。聖祖惻然感其至情，詔許贖歸。而方是時家無絲粟，乃流涕委曲跪告於同官暨鄉人，傾身以營，踰年，父得歸。高侍父，自壯至老，容色如嬰兒，動靜作止語默之間，所以承意觀色而處其宜者，皆古禮經所未嘗有。退朝，常居於內，問之僕御，則母夫人令其讀《雜記》，陳說其義以為歡樂也。,WIKI,清稗類鈔,303
脩文,知天道者冠鉥，知地道者履蹻，能治煩決亂者佩觿，能射御者佩韘，能正三軍者搢笏；衣必荷規而承矩，負繩而準下。故君子衣服中而容貌得，接其服而象其德，故望玉貌而行能，有所定矣。《詩》曰：「芃蘭之枝，童子佩觿。」說行能者也。,CTEXT,說苑 ,107
賢明,王嘗聽朝罷晏，姬下殿迎曰：「何罷晏也，得無飢倦乎？」王曰：「與賢者語，不知飢倦也。」姬曰：「王之所謂賢者何也？」曰：「虞丘子也。」姬掩口而笑，王曰：「姬之所笑何也？」曰：「虞丘子賢則賢矣，未忠也。」王曰：「何謂也？」對曰：「妾執巾櫛十一年，遣人之鄭衛，求美人進於王。今賢於妾者二人，同列者七人。妾豈不欲擅王之愛寵哉！妾聞『堂上兼女，所以觀人能也。』妾不能以私蔽公，欲王多見知人能也。今虞丘子相楚十餘年，所薦非子弟，則族昆弟，未聞進賢退不肖，是蔽君而塞賢路。知賢不進，是不忠；不知其賢，是不智也。妾之所笑，不亦可乎！」王悅。,CTEXT,列女傳 ,261
刑德,執法者國之轡銜，刑罰者國之維楫也。故轡銜不飭，雖王良不能以致遠；維楫不設，雖良工不能以絕水。韓子疾有國者不能明其法勢，御其臣下，富國強兵，以制敵禦難，惑於愚儒之文詞，以疑賢士之謀，舉浮淫之蠹，加之功實之上，而欲國之治，猶釋階而欲登高，無銜橛而禦捍馬也。今刑法設備，而民猶犯之，況無法乎？其亂必也！,CTEXT,鹽鐵論 ,148
愛類,匡章謂惠子曰：公之學去尊，今又王齊王，何其到也？惠子曰：今有人於此，欲必擊其愛子之頭，石可以代之。匡章曰：公取之代乎，其不與？施取代之。子頭所重也，石所輕也。擊其所輕以免其所重，豈不可哉？匡章曰：齊王之所以用兵而不休、攻擊人而不止者，其故何也？惠子曰：大者可以王，其次可以霸也。今可以王齊王而壽黔首之命，免民之死，是以石代愛子頭也，何為不為？民寒則欲火，暑則欲冰，燥則欲溼，溼則欲燥。寒暑燥溼相反，其於利民一也。利民豈一道哉？當其時而已矣。,CTEXT,呂氏春秋 ,220
才幹,戚里有分財不均者，更相訟。張齊賢曰：“是非台府所能決，臣請自治之。”齊賢坐相府，召訟者問曰：“汝非以彼分財多，汝所分少乎？”曰：“然。”具款。乃召兩吏，令甲家入乙舍，乙家入甲舍，貨財無得動，分書則交易。明日奏聞。上曰：“朕固知非君不能定也。”,WIKI,宋稗類鈔,121
聖門諸賢,子思論聖人之道出於天下之所能行，而孟子論天下之人皆可以行聖人之道，此無以異者，而子思取必於聖人之道，孟子取必於天下之人。故夫後世之異議皆出於孟子，而子思之論，天下同是而莫敢非焉，然後知子思之善為論也。,GJTS-XXD,古今圖書集成·學行典,100
廉儉,宣宗所服套褲，當膝處已穿，輒令所司綴一圓綢其上，俗所云打掌是也。於是大臣效之，亦綴一圓綢於膝間。一日，召見軍機大巨，時曹文正跪近御座，宣宗見其綴痕，問曰：「汝套褲亦打掌乎」？對曰：「改製甚費，故補綴。」宣宗問曰：「汝打掌須銀幾何？」曹愕眙久之，曰：「須銀三錢。」宣宗曰：「汝外間作物大便宜，吾內府乃須銀五兩。」又嘗問曹曰：「汝家食雞卵，須銀若干？」曹詭對曰：「臣少患氣病，生平未嘗食雞卵，故不知其價。」孝貞后聖德巍巍，尤崇儉樸，宮中器用，一切用銀，起居飲食皆有常節，所役內監亦僅七十餘人。,WIKI,清稗類鈔,244
品行,高宗在徽宗服中，用白木椅子。錢大主入覲見之，曰：“此檀香椅子耶？”張婕妤掩口笑曰：“禁中用胭脂皂莢多，相公已有語。更敢用檀香作椅子？”時趙鼎張浚作相。,WIKI,宋稗類鈔,75
狷介,康熙初，給事中阿什坦既退閒家居，時鼇拜專政，欲令一見，終不往。嗣以薦起，聖祖嘗召入便殿，問節用愛人，對曰：「節用莫要於寡欲，愛人莫先於用賢。」聖祖顧左右曰：「此我朝大儒也。」,WIKI,清稗類鈔,87
孝弟,何禮莊南北蒼茫路幾千，孤魂流落最堪憐。一丘芳草黃昏雨，萬里鄉關暮景煙。故舊悼情歌薤露，賢郎行孝感蒼天。從今歸葬家林好，莫向東風怨杜鵑。,GJTS-XXD,古今圖書集成·學行典,67
公私,去其人而可矣。故老聃則至公矣。天地大矣，生而弗子，成而弗有，萬物皆被其澤、得其利，而莫知其所由始，此三皇、五帝之德也。管仲有病，桓公往問之，曰：仲父之病病矣，漬甚，國人弗諱，寡人將誰屬國。管仲對曰：昔者臣盡力竭智，猶未足以知之也，今病在於朝夕之中，臣奚能言。桓公曰：此大事也，願仲父之教寡人也。管仲敬諾，曰：公誰欲相。公曰：鮑叔牙可乎。管仲對曰：不可。夷吾善鮑叔牙，鮑叔牙之為人也：清廉潔直，視不己若者，不比於人；一聞人之過，終身不忘。勿已，則隰朋其可乎。,GJTS-XXD,古今圖書集成·學行典,228
奉使,齊攻魯。子貢見哀公，請求救於吳。公曰：「奚先君寶之用？」子貢曰：「使吳責寶而與我師，是不可恃也。」於是以楊幹麻筋之弓六往。子貢謂吳王曰：「齊為無道，欲使周公之後不血食，且魯賦五百，邾賦三百，不識以此益齊，吳之利與？非與？」吳王懼，乃興師救魯。諸侯曰：「齊伐周公之後，而吳救之。」遂朝於吳。,CTEXT,說苑 ,144
志道,邃于問學，嘗謂堯舜禹湯文武周公孔子孟軻道之準的也，周程張朱道之羽鏃也，不審視其羽鏃，安求準的？著《東溪日談》十八卷，又著《儒正篇論》，薛河東之學為心印濂洛，神合洙泗，蓋學于河南閻禹錫其所傳有自來矣。成化間，獞賊猖獗，琦時為南京戶部員外，上疏指陳，多中時弊，時論韙之。同郡有簡弼者，登弘治鄉舉，通判肇慶，起居語默，俱中程度，亦以道學稱。,GJTS-XXD,古今圖書集成·學行典,167
符命,王將明黼，父行可，初知臨泉時，將明為編修官。行可問異人王老誌：「他日官所至？」書「太平宰相」四字遺之。即以墨塗抹其字。故韓子蒼獻將明生日詩一絕句云：「百里青雲發軔時，驊騮絕足看奔馳。太平宰相何人識，唯有巫咸得預知。」蓋謂此也。,WIKI,宋稗類鈔,113
孝弟,父超宗，齊黃門郎，並有重名於前代。後超宗坐事徙越州，路出新亭渚，幾卿不忍辭訣，遂投赴江流，左右馳救，得不沈溺。及居父憂，哀毀過禮。服闋，召補國子生。天監初，除征虜鄱陽王記室、尚書三公侍郎。普通六年，擢為軍師長史，加威戎將軍。幾卿家門篤睦。兄才卿早卒，其子藻幼孤，幾卿撫養甚至。及藻成立，歷清官公府祭酒、主簿，皆幾卿獎訓之力也。世以此稱之。,GJTS-XXD,古今圖書集成·學行典,169
稱譽,東坡曰：「意盡而言止者，天下之至言也。然言止而意不盡，尤為極致。」又曰：「某平生無快意事，惟作文章。意之所到，則筆力曲折無不盡意。自謂世間樂事，尢逾此者。」,WIKI,宋稗類鈔,78
豪侈,谷蘭與陸雙柑善，雙柑薦一客往，谷蘭方內值，旬餘不見，供給至腆。一日，谷蘭報謁，語之曰：「有所欲，幸即以告，雙柑與我一也。」客乃請曰：「願效力門下。」谷蘭即呼紀綱來，囑之，則對曰：「府中事事有主者，無已，惟近畿蘆臺一帶，逋租已及三萬，無暇料理，但瑣甚，無以為也。」谷蘭俯仰久之，語客曰：「敬以奉煩，可乎？」客曰：「幸甚。」乃點檢而住。客頗練事，往索月餘，得五千金，造冊篋金歸。又候之旬餘，復得見，奉冊呈金，方將陳說，谷蘭略一勞苦，初不省視，顰蹙久之。客曰：「此後當漸有生色。」谷蘭搖手曰：「何可再也。重勞長者，殊深惶悚，即以五千金為壽，幸勿嫌也。」客拜賜而歸，小康矣。谷蘭一身揮霍，及歿，司寇挽詩云：「文人承世寵，弱冠紫宸前。性命杯中酒，生平語外禪。曾揮萬鎰盡，不著一絲牽。誰最傷知己？詩人孟浩然。」浩然，以況雙柑，皆紀實也。至子三臺時，已中落，然豪邁猶有父風。翰林程珣假三臺金，積子母，已七萬五千，親自來索，館於秀野。一日，束裝欲歸，或問之曰：「程君負已清乎？」曰：「清矣。」曰：「何速也？」曰：「我找與二萬五千，結十萬金票，乃得清耳。」三臺子作令陝中，以公私交累，潦倒而死。,WIKI,清稗類鈔,488
篤行,孫育傑，薊人民籍，居城南二王莊以義田贍民族，而代輸其徵。人有求輒應而不責償，亦併不施其勞，更捐貲作津梁以濟行旅。子四顯祖、榮祖，郡庠生，昌祖太學生，承祖武庠生，孫灝學廩生。,GJTS-XXD,古今圖書集成·學行典,86
讀書,朱熹半畝方塘一鑑開，天光雲影共徘徊。問渠那得清如許，為有源頭活水來。昨夜江邊春水生，蒙衝巨艦一毛輕，向來枉費推移力，此日中流自在行。,GJTS-XXD,古今圖書集成·學行典,66
篤行,史元哲，字良希，生平不苟言笑，恂恂孝謹，仗義樂施。隆萬間數遭旱，潦死者相望于道，元哲悉散其庾積出賑，不足則以金錢繼之。有司以聞諭部，使者題其門曰：旌義。後孫起龍登進士第。,GJTS-XXD,古今圖書集成·學行典,85
孝弟,安帝時，汝南薛包孟嘗，好學篤行，喪母，以至孝聞。及父娶後妻而憎包，分出之，包日夜號泣，不能去，至被毆杖。不得已，廬於舍外，旦入而灑掃，父怒，又逐之。乃廬於里門，昏晨不廢。積歲餘，父母慚而還之。後行六年服，喪過乎哀。既而弟子求分財異居，包不能止，乃中分其財。奴婢引其老者，曰：與我共事久，若不能使也。田廬取其荒頓者，曰：吾少時所理，意所戀也。器物取朽敗者，曰：我素所服食，身口所安也。弟子數破其產，輒復賑給。建光中，公車特徵，至，拜侍中。包性恬虛，稱疾不起，以死自乞。有詔賜告歸，加禮如毛義。年八十餘，以壽終。,GJTS-XXD,古今圖書集成·學行典,254
讓王,舜以天下讓善卷，善卷曰：「余立於宇宙之中，冬日衣皮毛，夏日衣葛絺；春耕種，形足以勞動；秋收斂，身足以休息；日出而作，日入而息，逍遙於天地之間而心意自得。吾何以天下為哉？悲夫！子之不知余也！」遂不受。於是去而入深山，莫知其處。,CTEXT,莊子 ,112
篤行,何文念，號竹溪，好義樂施。萬曆十七年捐米五百石入預備倉，賴以活者甚眾。馬如麟申請院道，准給冠帶，匾額旌表其門。,GJTS-XXD,古今圖書集成·學行典,55
技勇,廣東萬猴山有盜魁藍姓者，率其黨數百人，白日持槍砲過大庾嶺，昌言往南源殺尚義。時尚義妻已死，一女亦能用鳥槍，父女二人共殺盜百數十，餘盜皆走匿山谷。南贛鎮總兵聞之，命兩守備以兵來，尚義曰：「官兵來，甚善。盜在山谷，第隨我來，可盡擒也。」兩守備以林深箐密頗憚之，不得已，從尚義往。尚義鷹目，雖百步外，盜伏草莽中皆見之，發槍即中。盜驚起，踰山走，官兵莫敢捕也，得所遺器械以歸。於是大庾、崇義兩令爭欲署尚義為捕頭，悉謝之，曰：「農民不願充役也。」縣令聞於大吏，大吏召尚義欲官之，尚義曰：「小人不願官也。苟有事，不敢辭死。南源有吾女在，可無憂矣。此外如有山盜入兩縣境，請從官兵捕之，盜聞吾至，即走耳。」大吏喜，厚賚而遣之。然山盜自是役大創，終尚義之身，不敢復涉其境。,WIKI,清稗類鈔,327
聖門諸賢,振提舉京東、西路學事。請立廟於鄒祀孟軻，以公孫丑、萬章、樂正克等配食，從之。按《明‧一統志》：兗州府鄒縣北有公孫丑墓。學於孟子，嘗著書言彭聃之法。聖門諸賢部藝文三《孟子》宋王安石沈魄浮魂不可招，遺編一讀想風標。何妨舉世嫌迂闊，故有斯人慰寂寥。羅從彥山染嵐光帶日黃，蕭然茅屋枕池塘。自知寡與真堪笑，賴有簞瓢一味長。,GJTS-XXD,古今圖書集成·學行典,156
仁,潛室陳氏曰：識得仁體，謂滿腔子是惻隱之心，既體認得分明，無私意夾雜，又須讀書，涵泳義理以灌溉滋養之。問：周子曰愛曰仁，程子曰愛自是情，仁自是性。豈可專以愛為仁。程子學周子者也。何故議論迥，別曰：善言性者，必有驗於情。故孟子以惻隱為仁之端，周子以愛言仁，皆是借情以明性。若便以愛為仁，則是指情為性，語死不圓矣，韓子博愛之仁是也。問：仁者有知覺，知覺何可以盡仁哉。仁者特有之耳。竊以為纔言知覺，已入智中來。曰：程門雖有以覺言仁，然不專主此說，其他話頭甚多。上蔡專主此說，所以晦翁絕口不言，只說愛之理，心之德。此一轉語，亦含知覺在中可更思求。問：仁者，偏言之只一事，兼言之則包四端。四端皆心之德，頭面迥異。仁既是愛之理，則義、禮、智亦當謂之理，四者皆當用工夫。然孔門大率多去仁上著力，何耶。曰：所謂愛之理，是偏言之將四端分作四去看，截然界限不可相侵。心之德是兼言之將四端只作二字看，仁為善之長，猶家之嫡長子包貫得諸子，故獨以理言，以心德言，須見移在諸位上用，不同方是詣理。問：晦翁說仁為愛之理，心之德，如何。曰：愛是情理，是性，心統性情者也。,GJTS-XXD,古今圖書集成·學行典,468
義俠,王某，佚其名，如皋隸也。任俠好義。本朝定鼎，同邑布衣許德溥不肯薙髮，刺臂誓死，有司以抗令棄之市，妻當徙。王知之，高德溥之義，欲脫其妻而無術，乃終夜欷歔不成寐。其妻怪之，問曰：「君何為彷徨如此耶？」王不答。妻又曰：「君何為彷徨如此耶？」曰：「非爾婦人所知也。」妻曰：「子毋以我為婦人也而忽之。子第語我，我能為子籌之。」王語之故。妻曰：「子高德溥之義而欲脫其妻，此豪傑之舉也。誠得一人代之可矣。」王曰：「然，顧安得其人？」妻曰：「吾願代以行。」王曰：「然乎，戲耶？」妻曰：「誠然，何戲之有！」王乃伏地頓首謝。旋以告德溥妻，使匿母家，而王夫婦即就道，每經郡縣驛舍就驗時，儼然官役解罪婦也。歷數千里，抵徙所，風霜艱苦，甘之不厭。於是皋人感之，為斂金贖之歸，由是夫婦得終老於家。,WIKI,清稗類鈔,334
孝友,順、康間，閩縣有二怪，一黑怪，一白怪。白怪為陳軒田，名昂，諸生也。恃才而狂，以事忤當道，被斥，流山左。昂僅有一母，已老，妻常氏，未婚，聞昂遠戍，亟來歸奉姑。其僕陳德采薪以供爨，安溪陳介石太史遷鶴為醵金贖罪，乃釋歸。復補弟子員，始與常氏成婚。黑怪即方邁，字日斯，其行事與白怪相類。,WIKI,清稗類鈔,139
孝弟,服闋，以姻戚子弟，預入問訊，梁武帝見暠羸瘦，歎息良久，謂其父子產曰：昨見羅兒面顏，使人惻然，便是不墜家風，為有子矣。羅兒，即暠小字也。釋褐太學博士，累遷正員郎。丁父艱，哀毀逾甚，廬於墓側，一日之內，唯進薄麥粥一升。墓在新林，連接山阜，舊多猛獸，暠結廬數載，豺狼絕跡。常有兩鳩棲宿廬所，馴狎異常，新林至今猶傳之。承聖中，除太子庶子。江陵陷，隨例入關，而梁室屠戮，太子瘞殯失所，暠以宮臣，乃抗表周朝，求還江陵改葬，辭甚酸切。周朝優詔答曰：昔主父從戮,GJTS-XXD,古今圖書集成·學行典,222
篤行,董銳，號俗庵，給事鏊弟也。家素豐，好行其德。嘗遇歲饑，出粟煮糜，活數千人。國賦不給，郡守貸銳二千金。銳即蠲助代貧民之逋，守上之朝，賜七品散官。一夕，有五十人叩門，將行劫焉。銳飲之酒，人贈五十金，語之曰：人生宜自愛，吾獨不能致若等於法乎。皆俯首謝去。越五載，諸人各金如前，數踵銳門曰：實賴君惠，經營孳息，皆成家計，今以奉還。所不至者數人耳。一時傳為異事，由是董名益著。歲暮至西陵，得遺金于旅舍，因留不歸。至明年三月，有號慟而來者，曰：吾父受主者令，五百金以餉某。偶以夜渡忘之，今拷掠備至，予豈望金之存。將碎首於此，示吾父不欺。庶幾白吾父耳。銳曰：吾為若留久矣，速歸拯爾父。舉以還之。城西艱徒涉，捐貲造望京橋，至今利之。,GJTS-XXD,古今圖書集成·學行典,308
孝弟,繼母病，躬侍藥餌，至為嘗糞以驗疾淺深。母病為之頓愈。兩庠諸生舉其事于兵巡，因榮以冠帶，命有司躬詣其宅以示優異。年七十卒，郡守表其墓。彭堯化，事母極孝。年二十五喪妻。恐後妻未能盡慰母心，遂終身不續絃。人以為孝義兼盡。,GJTS-XXD,古今圖書集成·學行典,107
節義,乃復謂越姬，越姬對曰：「樂則樂矣，然而不可久也。」王曰：「吾願與子生若此，死若此，其不可得乎？」越姬對曰：「昔吾先君莊王淫樂三年，不聽政事，終而能改，卒霸天下。妾以君王為能法吾先君，將改斯樂而勤於政也。今則不然，而要婢子以死。其可得乎！且君王以束帛乘馬取婢子於弊邑，寡君受之太廟也，不約死。妾聞之諸姑，婦人以死彰君之善，益君之寵，不聞其以苟從其闇死為榮，妾不敢聞命。於是王寤，敬越姬之言，而猶親嬖蔡姬也。,CTEXT,列女傳 ,202
武備,建隆中，曹彬、潘美伐江南。城既破，李煜白衫紗帽見二公。先見潘，設拜，潘答之。次見曹，設拜，曹使人迎語之曰：「介胄在身，拜不及答。」識者善之。二公先登舟，召煜飲茶。船前設獨木腳道，煜向之國主威儀甚盛，一旦獨登舟，徘徊不能進。曹命左右掖而登焉。既一啜茶，曹命煜歸辦裝，詰旦會於此，同赴京師。未曉，如期而赴焉。潘始甚惑之，曰：「詎可放歸！」曹曰：「適來獨木板尚不能前，畏死甚也。既許其生赴中國矣，焉能取死。」眾皆服其識量。時亦有勸藝祖盡誅降王者，以為入則變生。藝祖笑曰：「守千里之國，戰十萬之師，而為我擒。孤身遠客，其能為變乎？」可謂君臣同智矣。,WIKI,宋稗類鈔,270
志尚,司馬溫公優遊洛中，不屑世務。棄物我，一窮通，自稱齊物子。元豐中秋，與樂令子訪親洛汭，並轡過韓城。抵登封，憩峻極下院，趨嵩陽，造崇福宮。至紫極觀，尋會善寺，過轘轅，遽達西洛，少留廣度寺，歷龍門。至伊陽，訪奉先寺，登華嚴閣，觀千佛岩，躡徑山，瞻高公真堂，步潛溪，還保應，觀文富二公，之廣化寺，拜邠陽堂下，涉伊水，登香山。到白公影堂，詣黃龕院，倚石樓，臨八節灘，還伊口。凡所經遊，發為詠歌，歸敘之以為《遊錄》。士大夫爭傳之。,WIKI,宋稗類鈔,209
未通,內郡人眾，水泉薦草，不能相贍，地勢溫濕，不宜牛馬；民蹠耒而耕，負檐而行，勞罷而寡功。是以百姓貧苦，而衣食不足，老弱負輅於路，而列卿大夫，或乘牛車。孝武皇帝平百越以為園圃，卻羌、胡以為苑囿，是以珍怪異物，充於後宮，騊駼駃騠，實於外廄，匹夫莫不乘堅良，而民間厭橘柚。由此觀之：邊郡之利亦饒矣！而曰『何福之有？』未通於計也。,CTEXT,鹽鐵論 ,159
狷介,阿文成公桂與和珅同充軍機大臣者十餘年，除召見議政外，毫不與通，立御階側，必去和十數武，愕然獨立。和就與言事，亦漫然應之，終不移故處。,WIKI,清稗類鈔,66
篤行,性孝友爽。季父為祖母憐愛，析產獨厚，置不問。刻志砥行，意稍軼，輒痛自責。嘗曰：吾五十前修事，五十後修意也。有汪某者負城且贖鍰，求以身鬻。所學還其券，慨然代輸，又捐橐完人妻。臨卒，檢宿券，盡還逋家。年八十有四。,GJTS-XXD,古今圖書集成·學行典,104
慎微,兢兢業業，一日二日萬幾。何謂萬幾。幾之為言，微也。言當戒懼萬事之微也。夫水之微也，捧土可塞，其盛也，漂木石沒丘陵。火之微也，勺水可滅，及其盛也，焦都邑燔山林。故治之於微則用力寡而功多，治之於盛則用力多而功寡。是故聖帝明王皆銷惡於未萌，弭禍於未形。天下陰被其澤，而莫知所以然也。《周易》：坤之初，六於律，為林鐘於曆，為建未之月。陽氣方盛，而陰氣已萌，物未之知也。是故聖人謹之曰：履霜堅冰至言，為人君者，當絕惡於未形，杜禍於未成也。《繫辭》曰：知幾其神乎。君子知微知彰知柔知剛，萬夫之望謂此道也。孔子謂哀公曰：昧爽夙興，正其衣冠，平旦視朝，慮其危難，一物失理，亂亡之端，君以此思憂可知矣。太宗皇帝命昭宣使河州團練使王繼恩討蜀，平之，宰相請除繼恩宣徽使。太宗不許，曰：宣徽使位亞兩府，若使繼恩為之是宦官,GJTS-XXD,古今圖書集成·學行典,348
執一,天地陰陽不革，而成萬物不同。目不失其明，而見白黑之殊；耳不失其聽，而聞清濁之聲。王者執一，而為萬物正。軍必有將，所以一之也；國必有君，所以一之也；天下必有天子，所以一之也；天子必執一，所以摶之也。一則治，兩則亂。今御驪馬者，使四人，人操一策，則不可以出於門閭者，不一也。,CTEXT,呂氏春秋 ,135
貫,是滅亡之道。遂宮而放之。其一子之衛，以法干衛侯。衛侯曰：吾弱國也，而攝乎大國之閒。大國吾事之，小國吾撫之，是求安之道。若賴兵權，滅亡可待矣。若全而歸之，適於他國，為吾之患不輕矣。遂刖之，而還諸魯。既反，孟氏之父子叩胸而讓施氏。施氏曰：凡得時者昌，失時者亡。子道與吾同，而功與吾異，失時者也，非行之謬也。且天下理無常是，事無常非。先日所用，今或棄之；今之所棄，後或用之。此用與不用，無定是非也。投隙抵時，應事無方，屬乎智。智苟不足，使君博如孔丘，術如呂尚，焉往而不窮哉。孟氏父子舍然無慍容，曰：吾知之矣。子勿重言。《唐書‧徐曠傳》：曠，字文遠。李密，入東都。世充給稍異等，而文遠見輒先拜。或問：君踞見李密而下王公，何耶。答曰：密，君子，能受酈生之揖；世充，小人，無容故人義。相時而動可也。,GJTS-XXD,古今圖書集成·學行典,343
篤行,中進士第湘潭知縣。湘邑城卑僅可數尺許，捐俸增築屹然改觀，卻藩使拒紳牘，校士以公清驛，惟嚴。歸遇歲荒，開倉以待活者無算。性和易，與人言，洞見肺腑，橫逆至者不與較，常曰：難處之事，應之以寬。難處之人，待之以恕。教子弟惟以朴誠謙厚，雖處失意未嘗有慍色，曰：造命吾所不能吾所知者，安命而已。疾革，時鄉人日禱于家。既沒，有撫棺而慟者。,GJTS-XXD,古今圖書集成·學行典,162
雜藝,畫繪之工，亦為妙矣；自古名士，多或能之。吾家嘗有梁元帝手畫蟬雀白團扇及馬圖，亦難及也。武烈太子偏能寫真，坐上賓客，隨宜點染，即成數人，以問童孺，皆知姓名矣。蕭賁、劉孝先、劉靈，並文學已外，復佳此法。翫閱古今，特可寶愛。若官未通顯，每被公私使令，亦為猥役。吳縣顧士端出身湘東王國侍郎，後為鎮南府刑獄參軍，有子曰庭，西朝中書舍人，父子並有琴書之藝，尤妙丹青，常被元帝所使，每懷羞恨。彭城劉岳，橐之子也，仕為驃騎府管記、平氏縣令，才學快士，而畫絕倫。後隨武陵王入蜀，下牢之敗，遂為陸護軍畫支江寺壁，與諸工巧雜處。向使三賢都不曉畫，直運素業，豈見此恥乎？,CTEXT,顏氏家訓 ,273
立節,宋襄公茲父為桓公太子，桓公有後妻子，曰公子目夷，公愛之，茲父為公愛之也。欲立之，請於公曰：「請使目夷立，臣為之相以佐之。」公曰：「何故也？」對曰：「臣之舅在衛，愛臣，若終立則不可以往，絕跡於衛，是背母也。且臣自知不足以處目夷之上。」公不許，彊以請公，公許之，將立公子目夷，目夷辭曰：「兄立而弟在下，是其義也；今弟立而兄在下，不義也；不義而使目夷為之，目夷將逃。」乃逃之衛，茲父從之。三年，桓公有疾，使人召茲父，若不來，是使我以憂死也，茲父乃反，公復立之以為太子，然後目夷歸也。,CTEXT,說苑 ,238
孝弟,太學生幼失恃，及長追思不釋，刻像奉事，憂弗肖遇道士自言，善鐫摹因迎歸，像成惟肖族人，咸異之顏其宇曰：刻木祠昕夕敬事，有二庶弟行，不謹宸恐傷父心，撫愛彌加直指疏於朝，擢授景陵丞。,GJTS-XXD,古今圖書集成·學行典,88
講學,鄙意正如此。已復推明其說，以求教於晦叔矣，但於來示所謂知底事者亦未能無疑已，并論之，今錄以上呈，更乞垂教。在中之義之說來諭說，得性道，未嘗相離，此意極善，但所謂此時蓋在乎中者，文意簡略，熹所未曉，更乞詳諭，又謂已發之後，中何嘗不在裏面，此恐亦非文意，蓋既言未發時在中則是對，已發時在外矣，但發而中節即此在中之理，發形於外如所謂即事即物，無不有箇恰好底道理是也。一不中節則在中之理，雖曰天命之秉彝而當此之時亦且漂蕩淪胥，而不知其所存矣。但能反之，則又未嘗不在於此，此程子所以謂以道言之則無時而不中，以事言之則有時而中也。所以又謂善觀者卻於已發之際觀之也。若謂已發之後，中又只在裏面，則又似向來所說，以未發之中自為一物，與已發者不相涉入而已。發之際當挾此物以自隨也，然此義又有更要子細處，夫此心廓然，初豈有中外之限？但以未發、已發分之，則須如此，亦若操舍存亡出入之云耳。并乞詳之。心譬之水是因知言有此言而發,GJTS-XXD,古今圖書集成·學行典,401
隱逸,忠民幼通經史，自靖康以來，數言邊方利害於朝，累召弗至。高宗渡江，忠民隱居不出，諸鎮翟興等皆重之，弗能致；張浚授以迪功郎，不受。興徙治藥川，忠民避地南下，遇商虢鎮撫使董先於內鄉，留軍中，事以師禮。時劉豫僭立，忠民作《九思圖》及定亂四象達之金主，及鏤板印圖散於偽境，以明天下之義。紹興三年，翟宗薦其忠節於朝，特授宣教郎，詔董先津遣詣行在。既至，宰相呂頤浩、簽書樞密院事徐俯見之皆拜，舍於政府。忠民上疏辭官，言：臣憤金人無道，故三上金主書，乞還二帝，本心報國，非冀名祿。忠民以誥寘牘中，藏七寶山下，力懇求去。復依董先軍中，遂不出。,GJTS-XXD,古今圖書集成·學行典,262
武備,寶元中，党項犯寨。時新募萬勝軍未經戰硨，遇寇多北。狄青為將，一日盡取萬勝旗付虎翼軍，使之出戰。寇望其旗易之，全軍徑趨，為虎翼所破，殆無遺類。又青在涇原，嘗以寡當眾，度必以奇勝。預戒軍中盡舍弓弩，皆執短器。令軍中聞鉦一聲則止，再聲則嚴陣而陽卻，鉦聲止則大呼而突之。士卒皆如其教，才遇敵未接戰，遽聲鉦，士卒皆止；再聲皆卻。敵兵大笑相謂曰：「孰謂狄天使勇？」鉦聲止，忽前突之，敵兵大亂，相蹂踐死者不可勝計也。又嘗與賊戰，大勝，追奔數里，賊忽壅遏山路。士卒知其前必遇險，皆欲進擊，青遽鳴鉦止之，賊得引去。驗其處果臨深澗，將佐皆悔不擊。青獨曰：「不然。奔亡之寇，忽止而拒我，安知非謀？軍已大勝，殘寇不足利，得之無所加。萬一失利，隳前功矣。」後平嶺寇儂智高，亦不乘危深入。青之用兵，主勝而已。臨利而能戒，其過人處也。,WIKI,宋稗類鈔,352
義俠,德州馮雲生孝廉沛素重意氣，赴人之急如其私。其姊夫嘗為里人仇陷，慷慨白有司，得解，仇遂并螫雲生。事已，乃杜門謝交，日為子弟授《周易》、《孝經》以自娛。,WIKI,清稗類鈔,74
婚姻,香山鄭家村，其始祖鄭某，積產至數十萬，年將七十，無子，僅一女，已嫁，不復作求嗣想，遂傾產與婿，欲依以終老，數年矣。一日，偕婿父散步郊外，忽外孫以飯熟請，鄭以為喚己也，應之，而外孫以請其祖對。食已，因思豎子且如此，其餘可知，遂決計他徙。而券契纍纍，均在婿手，躊躇無計，忽佯作腹痛，呻吟達戶外。女走視，曰：「予病非藥石所可醫，往者發時，百醫罔效，必以儲放券契之篋滿盛券契以代枕而後乃瘳，可速將之來。」女與之，鄭即枕曰：「可矣，予欲睡，幸勿擾我。」有頃，鄭啟戶遁，而徧裹券契於衵衣中。因憶鄰村佃戶某居室不遠，逕往投之。既入，與佃夜話，屢以羨汝家眾為言，而屬目於二女。二女皆及笄，稍具姿色。佃窺其意，又以其年邁鉅富而無子也，睥睨之，因乘問曰：「小人有女，如不以陋質見憎，當令執箕帚，奉巾櫛，或天不絕人，一索得男，以續宗祀，亦終勝於倚人門戶也。」鄭首肯。是夜，宿佃家，連御二女。娶後年餘，姊妹各舉一男。鄭享壽九十餘歲，猶及見二子之畢婚也。數百年來，子姓蕃衍，所居市落，群呼之為鄭家村。,WIKI,清稗類鈔,437
是非,凡牧民者，欲民之正也；欲民之正，則微邪不可不禁也；微邪者，大邪之所生也；微邪不禁，而求大邪之無傷國，不可得也。,GJTS-XXD,古今圖書集成·學行典,55
文章,自古宏才博學，用事誤者有矣；百家雜說，或有不同，書儻湮滅，後人不見，故未敢輕議之。今指知決紕繆者，略舉一兩端以為誡。詩云：「有鷕雉鳴。」又曰：「雉鳴求其牡。」毛傳亦曰：「鷕，雌雉聲。」又云：「雉之朝雊，尚求其雌。」鄭玄注月令亦云：「雊，雄雉鳴。」潘岳賦曰：「雉鷕鷕以朝雊。」是則混雜其雄雌矣。詩云：「孔懷兄弟。」孔，甚也；懷，思也，言甚可思也。陸機與長沙顧母書，述從祖弟士璜死，乃言：「痛心拔腦，有如孔懷。」心既痛矣，即為甚思，何故方言有如也？觀其此意，當謂親兄弟為孔懷。詩云：「父母孔邇。」而呼二親為孔邇，於義通乎？異物志云：「擁劍狀如蟹，但一螯偏大爾。」何遜詩云：「躍魚如擁劍。」是不分魚蟹也。漢書：「御史府中列柏樹，常有野鳥數千，棲宿其上，晨去暮來，號朝夕鳥。」而文士往往誤作烏鳶用之。抱朴子說項曼都詐稱得仙，自云：「仙人以流霞一杯與我飲之，輒不飢渴。」而簡文詩云：「霞流抱朴碗。」亦猶郭象以惠施之辨為莊周言也。後漢書：「囚司徒崔烈以鋃鐺鎖。」鋃鐺，大鎖也；世間多誤作金銀字。武烈太子亦是數千卷學士，嘗作詩云：「銀鎖三公腳，刀撞僕射頭。」為俗所誤。,CTEXT,顏氏家訓 ,477
講學,韓趙實應經誼乃闢明德堂之偏，為屋三楹，師席中臨高弟，旁侑象塑，惟肖涓吉妥靈諸生請明叔書，其顏且記成事。明叔曰：聖人之道廣矣，大矣，非其人道莫之明也，既明矣，非其人莫之傳也。洙泗一貫之旨，至孟子而無傳，周程大儒，振千載之墜，緒游楊而下誦其師說，相付受，浸失本真。文公集，儒之粹會，聖之精發，揮斯文為東南一大爐，成德達材固不乏人，速而肖者，蓋亦罕矣。是邦何幸親沐真儒之教，有先覺焉。奮於流俗之中，獨得師傳，真知實踐淵源，所漸如此。其近曠而不續，非吾黨之羞乎。求道之要，下學而上達，詳說而反約，或遺下而語上，舍詳而趨約者，妄也。考亭師友之學，理無不窮，物無不格,GJTS-XXD,古今圖書集成·學行典,277
仇隙,劉璵兄弟少時為王愷所憎，嘗召二人宿，欲默除之。令作阬，阬畢，垂加害矣。石崇素與璵、琨善，聞就愷宿，知當有變，便夜往詣愷，問二劉所在？愷卒迫不得諱，答云：「在後齋中眠。」石便徑入，自牽出，同車而去。語曰：「少年，何以輕就人宿？」,CTEXT,世說新語 ,113
孝弟,父巖註客遊遼陽，母王氏纔有身五月耳，越六年父卒所交馮都司者，葬之高某阡，付諜守焉語其僕法識之，而歸訃聞王哀毀屢濱死，上奉舅姑下撫士章孑然一身，延三世不絕之，緒未幾王與舅姑相繼，歿孝子年十二依於任子方以者，十四年子士，達資以金孝子，乃同僕法往遼尋父，骨至遼出諜証，墓所具棺啟窆刺血濡縷沾枯猶潤，蓋孝子生未見父而骨肉相逢，若此人嗟異之，卒奉其骨以歸，與母王氏合葬焉，父老至今咸知巖鎮有程，孝子云。,GJTS-XXD,古今圖書集成·學行典,196
孝弟,祖神念，梁左衛將軍。父僧辯，太尉。頒少俶儻，有文武幹局。其父平侯景，留頒質於荊州，遇元帝為周師所陷，頒因入關。聞其父為陳武帝所殺，號慟而絕，食頃乃蘇，哭泣不絕聲，毀瘠骨立。至服闋，常布衣蔬食，藉槁而臥。周明帝嘉之，召授左侍上士，累遷漢中太守，尋拜儀同三司。開皇初，以平蠻功，加開府，封蛇丘縣公。獻取陳之策，上覽而異之，召與相見,GJTS-XXD,古今圖書集成·學行典,163
巧蓺,戴安道中年畫行像甚精妙。庾道季看之，語戴云：「神明太俗，由卿世情未盡。」戴云：「唯務光當免卿此語耳。」,CTEXT,世說新語 ,51
篤行,崇禎壬午舉於鄉。有孝行，居憂三年不茹葷酒。邑苦兵荒，饑欲死，標力請於官，作粥以賑，得活者甚眾。時鬱北遭兵，被難者無所歸，標為備雨笠，給以米送之歸里。岑故僻壤，鄰邑士紳避兵者輒徙食其家。有陸川庠生龐某者，女年十六有姿色，兵掠至岑，其父往贖，不許。標託以無嗣求置媵，許之。既贖，標令龐女與己女同寢，明旦送還其父，陰德類如此。後為士弁宋國所害，邑人惜之，請祀鄉賢。,GJTS-XXD,古今圖書集成·學行典,179
隱逸,牛牢字君直，世祖為布衣，時與牢交游，嘗夜共講說，讖言云：劉秀當為天子。世祖曰：安知非我，萬一果然，各言爾志。牢獨默然，世祖問之牢曰：丈夫立義不與帝友。眾大笑，及世祖即位，徵牢稱疾不至，詔曰：朕幼交牛君，真清高士也，恆有疾，州郡之官常先到家致意焉。刺史郡守是以每輒奉詔就家存問，牢恆披髮稱疾，不答詔命。,GJTS-XXD,古今圖書集成·學行典,150
婚姻,徽人程某，以貲雄其鄉，累世矣。生一子，少而癡，及長，混混無所知，其家以二僕守之，饑飽寒燠，悉二僕為之節度。或不受教，則痛笞之，乃帖然服其術，若馭牛馬然，遠近皆知之，無與論婚者。程氏故有質劑之肆在無錫，有汪氏者，世為之主會計。汪有女，與程子年相若也。汪叟曰：「吾家自祖父以來，皆主程氏。今程翁有子，無女之者，吾何惜一弱女子，不以酬其數世之恩誼乎？」使人達其意於程，程初辭焉。汪固請，程重逢其意，乃聘為子婦。及成婚，纁雁之儀，牢羞之費，頗極輝備。青廬既啟，將行交拜禮，而程氏子蹩薛蹁躚，竟不成拜。已而入室，顧視室中羅屏繡幕，非平昔所寢處，則大驚，叫囂東西，墮突南北，無以能近者。不得已，仍命二僕推輓以去。,WIKI,清稗類鈔,300
喪祭,薙髮雖滿俗，然古者喪而毀容，其時亦必薙髮。乃至本朝，於居父母之喪者不薙髮，自天子以至於庶人皆然，亦滿俗也。而皇太后、皇帝之賓天，曰國喪，臣民亦皆百日不薙髮，服縞素，禁止音樂、婚嫁，此即皇帝私國為己有之一證也。人家之有喪，哀事也，方追悼之不暇，何有於喜。而俗有所謂喜喪者，則以死者之福壽兼備為可喜也。,WIKI,清稗類鈔,149
正諫,楚莊王欲伐陽夏，師久而不罷，群臣欲諫而莫敢，莊王獵於雲夢，椒舉進諫曰：「王所以多得獸者，馬也；而王國亡，王之馬豈可得哉？」莊王曰：「善，不穀知詘強之可以長諸侯也，知得地之可以為富也；而忘吾民之不用也。」明日飲諸大夫酒，以椒舉為上客，罷陽夏之師。,CTEXT,說苑 ,122
狷介,王文簡公好士，為揚州推官時，一郡士子無不被其容接。及官京師，風裁嚴整，門無雜賓，以納蘭太傅明珠之赫奕，而不得其一詩。蓋文簡自重其作，不輕為人下筆。蓋明之稱壽也，朝士爭致禮物，徐乾學先期以金箋一幅，請於文簡，欲得一詩以侑觴，文簡念曲筆以媚權貴，君子不為，遂力辭之。文簡沒後，門人私諡之為文介。,WIKI,清稗類鈔,145
孝弟,遇寇，同弟與斌姪士駒拒於巷。弟姪死，知勢不可支，奔至家尋母，已不知去所，大呼曰：兒在此，母安往也。以首觸刃，血湧出污，所執者面其死甚烈。少卓犖，能文章，尤攻馬班二氏書法，規李北海得其意。甲申四月與父母同縊以死，有絕命詞。兄裔皋被兵所脅，匍匐救曰：吾自有金。兵釋皋，笑曰：無金也。見兄被迫故誑言耳。,GJTS-XXD,古今圖書集成·學行典,148
躁競,陳彭年被章聖深遇。每聖文述作，俾加潤飾，彭年竭精盡思以固恩寵。讚佞符瑞，急希進用。當其役慮時，雖寒暑燥濕不知也。休浣日，閑步於宅之廊廡，忽見紅英墮地，訝曰：「何花也？」左右對曰：「石榴花耳。」彭年曰：「此乃有石榴耶？」即彌年所居之僦地也。其銳進專一如此。時人目為九尾狐。言其非國祥而媚惑多岐也。及參毗宰政，未幾而亡。（彭年在翰林，所兼十餘職，皆文翰清秘之目。時人謂其署御為一條冰。）,WIKI,宋稗類鈔,191
志尚,洛中邵康節先生，術數既高，而心術亦自過人。所居有圭竇甕牖。圭竇者，牆上鑿門，上銳下方，如圭之狀。甕牖者，以敗甕口安於室之東西，用赤白紙糊之，象日月也。其所居謂之安樂窩。先生以春秋天色溫涼之時，乘安車，駕黃牛，出遊於諸公家。諸公者欲其來，各置安樂窩一所。先生將至其家，無老少婦女良賤，咸迓於門。迎入窩，爭前問勞，且聽先生之言。凡其家婦姑妯娌婢妾，有爭競經時不能決者，自陳於前，先生逐一為分別之，人人皆得其歡心。於是酒肴競進，厭飫數日。徐遊一家，月餘乃歸。非獨見其心術之妙，亦可想見洛中士風之美。,WIKI,宋稗類鈔,246
技勇,杭州郭子仁精拳術。一日，與其徒眾演技於城隍廟，時有陸某者，年方壯，自負勇力，欲試之，因出不意，突然起一足。郭曰：「勿惡作劇。」駢二指插入鞋縫中，足頓不能舉，視之，鞋圈脫矣，幸未傷足也。,WIKI,清稗類鈔,92
中和,司馬光光再拜，自四月來連於夢得處領三書以無的便久未之報。惟景仁必能察其非惰慢也。來書主斛論甚確。光寡學於鍾律實所不解，不足以辨是非。曏者互相攻難聊資戲笑耳。至於中和為養生作樂之本，此皆見於經傳，非取諸光之胸臆不可忽也。詩曰：呦呦鹿鳴，食野之苹。鹿得美草，猶呼其類共食之，況君子得美道可不告其執友而共學之乎。何況區區仰告之勤而景仁卻之之堅，曾不熟察也。來字云致中和，天地位焉，萬物育焉，五帝三王中和之化。行則陰陽和動植之類蕃，非為一身除病也。夫和者大則天地，中則帝王，下則匹夫，細則昆蟲草木，皆不可須臾離者也。豈帝王則可行而一身則不可行耶。人苟能無失中和則無病，豈待已病然後除之耶。夫養生用中和猶割雞用牛刀，所益誠微。然生非中和亦不可養也，譬如用勺水滌一器，景仁見而責之曰：夫水所以浮天載地生育萬物,GJTS-XXD,古今圖書集成·學行典,348
孝弟,鄒大績字有成，從學陽明讀書至忠孝，節義輒曰：學者學為此，否則不識字，人耳父鵠病，侍疾盡瘁，及卒廬墓，風雨不蔽，蛇虎交跡莫不危之，未幾虎遁去，大蛇無故死，紫芝生墓右，一本三秀冬柑再實，每號泣鳥鵲群鳴，若相其哀者，有鳩來巢蜂，亦巢巾箱蜜蠟流注，嘗植園隅雜，枯李經春枝榮花發。鄉里以孝感所致，奉旨旌表子木，以母病割股，人稱為世孝。,GJTS-XXD,古今圖書集成·學行典,162
節義,疑吾譖之者乎！夫見疑而生，眾人孰知其不然。與其無義而生，不如死以明之。且王聞吾死，必寤太子之不可釋也。」遂自殺。保母以其言通於王。是時太子知王之欲廢之也，遂興師作亂，圍王宮。王請食熊蹯而死，不可得也，遂自經。君子曰：「非至仁，孰能以身誡。」《詩》曰：「舍命不渝。」此之謂也。頌曰：子瞀先識，執節有常，興於不顧，卒配成王，知商臣亂，言之甚強，自嫌非子，以殺身盟。,CTEXT,列女傳 ,180
孝弟,父搏有疾，士弘傾家資求醫，見醫即拜，遍禱祈神叩額成瘡，父沒，哀毀盡禮，廬墓三年。墓有奇鵲來巢，飛鳥翔集與，士弘親近若相狎然，終喪，復建祠於塋，朔望必往奠祭，雖風雨不廢也。事聞旌表。,GJTS-XXD,古今圖書集成·學行典,90
義俠,伊闕韓公子，父顯宦也，積貲且百萬，卒以貪婪為御史所劾，罷歸，氣結死，死時，公子方弱冠也。公子年少慷慨，力行周濟任卹之事，義聲聞河洛間。一日，客有踵門求見者，衣敝褐袍，曳敝履，而神氣灑如，若不自介意者。異之，詢來意，以聞聲相思告。詢族望，曰鉅鹿人，王姓，無名字。與之談，客博甚，口如懸河，古今中外事若無不知者。公子大驚異，推食解衣，留為上客。居月餘，謂公子曰：「吾初聞公名，以為必有所為也。今睹平日行為，乃鄉里善人耳。吾將去矣，擬假十萬金壯行色，公子能不吝否？」公子躊躇未應。客笑曰：「行矣，吾戲言耳。」遂去，公子不能挽。客出一摺扇，曰：「蒙厚款，無以為報，留此奉贈。他日君往河北時，如遇急難，持此可免也。」,WIKI,清稗類鈔,303
量力,魯王田於穀成，徵君謂大夫韓韜曰：魯王二田矣。甫其歸乎。韓韜對曰：子之遊，豈為一魯王哉。是以二田棄諸侯之望也。子其磯矣。徵君曰：今諸侯好田其不為，魯王者亦寡矣。盍歸乎哉。吾有先人塚廬鄰於勢族將以我侵乎。有桑田十畝災沴不時酣政不息，將以我傷乎。衡室其幽，蘭蕙扶疏蔭庭之皋雜桂與槐蔚然而林，將以我伐乎。風雅典謨左右陳之以琴以瑟，左右張之，將以我毀乎。南望中山實馳所心。盍歸來乎。曰：噫，子何戚之孔也，且子何莫為仲尼之遊乎。,GJTS-XXD,古今圖書集成·學行典,208
隱逸,始四五歲，戲渦水岸側，有青衣媼乳之，自是聰悟日益。及長，讀經史百家之言，一見成誦，悉無遺忘，頗以詩名。後唐長興中，舉進士不第，遂不求祿仕，以山水為樂。自言嘗遇孫君仿、皮處士二人者，高尚之人也，語摶曰：武當山九室巖可以隱居。摶往栖焉。因服氣辟穀歷二十餘年，但日飲酒數杯。移居華山雲臺觀，又止少華石室。每寢處，多百餘日不起。周世宗好黃白術，有以摶名聞者，顯德三年，命華州送至闕下。留止禁中月餘，從容問其術，摶對曰：陛下為四海之主，當以致治為念，奈何留意黃白之事乎。世宗不之責，命為諫議大夫，固辭不受。既知其無他術，放還所止，詔本州長吏歲時存問。五年，成州刺史朱憲陛辭赴任，世宗令齎帛五十匹、茶三十斤賜摶。太平興國中來朝，太宗待之甚厚。九年復來朝,GJTS-XXD,古今圖書集成·學行典,320
正諫,吳王欲從民飲酒，伍子胥諫曰：「不可。昔白龍下清冷之淵，化為魚，漁者豫且射中其目，白龍上訴天帝，天帝曰：『當是之時，若安置而形？』白龍對曰：『我下清冷之淵化為魚。』天帝曰：『魚固人之所射也；若是，豫且何罪？』夫白龍，天帝貴畜也；豫且，宋國賤臣也。白龍不化，豫且不射；今棄萬乘之位而從布衣之士飲酒，臣恐其有豫且之患矣。」王乃止。,CTEXT,說苑 ,162
盡數,凡食無彊厚，味無以烈味重酒，是以謂之疾首。食能以時，身必無災。凡食之道，無飢無飽，是之謂五藏之葆。口必甘味，和精端容，將之以神氣。百節虞歡，咸進受氣。飲必小咽，端直無戾。,CTEXT,呂氏春秋 ,85
仁,蓋溫和也、慈良也、寬洪也、重厚也、簡默也皆仁之一端，其壽之長決非猛厲、殘忍、褊狹、輕薄、淺躁者之所能及也。夫東、西、南、北，地之四方也，而東為先。元、亨、利、貞，天之四德也，而元為長。地之東，天之元，時之春，人之仁也。《易》曰：體仁足以長人。仁者，何人之心也。苟能體此，則有我之私纖芥不留，及物之春洞徹無間，真足為人之長矣。不然，失其本心，沒於下流而不能自拔也。又奚長之云。,GJTS-XXD,古今圖書集成·學行典,187
學問,吾于問學雖未能周盡，然幸於大本有見處，此心嘗覺泰然，不為物欲所漬耳。《名臣言行錄》：范質自從仕未嘗釋卷，人或止之。質曰：昔常有異人與吾言，他日必當大任。苟如其言無學術，何以處之。狄青器度深遠，韓范之為西帥也，皆隸其節下。咸奇之曰：此國器也。范嘗以《左氏春秋》授之曰：熟此可以斷大事，若不知古今。匹夫之勇，不足為也。青于是晚節益喜書史。呂希哲從王安石學，安石以為凡士未官而事科舉者，為貧也。有官矣而復事科舉，是僥倖富貴利達而已。學者不由也，公聞之遽棄科舉，一意古學始與程先生頤俱事。胡先生，瑗公少程一二歲察其學問淵源。非他人比首，以師禮事之而明道程顥。,GJTS-XXD,古今圖書集成·學行典,275
貴因,武王至鮪水。殷使膠鬲候周師，武王見之。膠鬲曰：「西伯將何之？無欺我也。」武王曰：「不子欺，將之殷也。」膠鬲曰：「朅至？」武王曰：「將以甲子至殷郊，子以是報矣。」膠鬲行。天雨，日夜不休，武王疾行不輟。軍師皆諫曰：「卒病，請休之。」武王曰：「吾已令膠鬲以甲子之期報其主矣。今甲子不至，是令膠鬲不信也。膠鬲不信也，其主必殺之。吾疾行以救膠鬲之死也。」武王果以甲子至殷郊。殷已先陳矣。至殷，因戰，大克之。此武王之義也。人為人之所欲，己為人之所惡，先陳何益？適令武王不耕而穫。,CTEXT,呂氏春秋 ,233
節義,「吾聞婦人之事在於饋食之間而已。雖然，心之所見，吾不能藏。夫昔者，子上言太子之不可立也，太子怨之，譖而殺之。王不明察，遂辜無罪。是白黑顛倒，上下錯謬也。王多寵子，皆欲得國。太子貪忍，恐失其所。王又不明，無以照之。庶嫡分爭，禍必興焉。」後王又欲立公子職。職，商臣庶弟也。子瞀退而與其保言曰：「吾聞信不見疑，今者王必將以職易太子，吾懼禍亂之作也。而言之於王，王不吾應。其以太子為非吾子,CTEXT,列女傳 ,190
師友,道光戊戌，英吉利以雅片入廣東，戊申，入長江。程長庚聞之，大憤。咸豐時，髮、捻、回、苗徧國中，諸貴人讌樂不衰，長庚則閉戶不出。或怪之，則泫然流涕曰：「京師首善乃若此，吾不知所稅駕矣。」乃擇門下之賢者教之，曰：「京師亂且作，毋使廣陵散絕人間也。」咸豐丙辰，英人破廣州，縛粵督去。江南軍大潰，捻勢益熾。庚申，英法聯軍入京師，文宗狩木蘭，長庚痛哭去。未幾，和議成，俄羅斯奪龍江、吉林邊地七千里，英法始訂市長江。辛酉，文宗崩，穆宗幼，兩宮聽政，返京師，恭忠親王領樞府，始設譯署理外交，諸貴人讌樂如故。長庚喪亂且貧，則復治故業，孤愴抑塞，調益高，獨喜演古賢豪故事，若諸葛亮、劉基之倫，則沉鬱英壯，四座悚然，無不流涕。久之，而簡三、楊月樓、汪桂芬、譚鑫培之徒出焉，皆長庚憂亂時所閉門授業者也。,WIKI,清稗類鈔,339
勿躬,人之意苟善，雖不知可以為長。故李子曰：「非狗則不得兔，兔化而狗，則不為兔。」人君而好為人官，有似於此。其臣蔽之，人時禁之，君自蔽則莫之敢禁。夫自為人官，自蔽之精者也。祓篲日用而不藏於篋，故用則衰，動則暗，作則倦。衰、暗、倦三者非君道也。,CTEXT,呂氏春秋 ,118
門閥,京師隆福寺，每月九日百貨雲集，謂之廟會。有王翁攜十歲幼孫往遊，孫見一紫檀界尺，愛之，強翁買歸玩弄。偶擊几上，劃然一小抽屜脫出，中藏東珠十枚。翁狂喜，驟獲珠價，加以營殖，遂成巨室，都人呼為珠子王家。,WIKI,清稗類鈔,98
豫防,惟事事乃其有備，有備無患。惟事其事乃其有備，有備故無患也。張氏曰：修車馬備器械。事乎兵事則兵有其備，故外侮不能為之憂。簡稼器修稼政事乎農事則農有其備，故水旱不能為之害。所謂事事有備無患者，如此。若昔大猷，制治于未亂，保邦于未危。若昔大道之世，制治保邦于未亂未危之前，即下文明王立政是也。,GJTS-XXD,古今圖書集成·學行典,143
志道,幼從族兄大悟，改舉子業，聞良知之學，乃棄不復事，遍遊吳越燕趙，至永豐見梁夫山下，拜稱弟子，朝夕侍讀，寒暑不輟，歸而母卒，坦痛傷哀號，結廬墓側三年如一日，瘠田十餘畝以其半為始祖祭田，餘膳繼母承歡順旨，諸繼母弟皆訓以學，及夫山遭誣死楚城，坦犯難白冤求葬，孝邑海內名人鉅公高其義，歌詠而紀載之，合為懷師集。,GJTS-XXD,古今圖書集成·學行典,150
篤行,有隱德，不出鄉而里閈化之。年七十二卒。貞元初，呂溫寓邑中，見鄉之人父慈子孝，長惠幼。敬曰：芳蘭所生，其草皆香；美玉所積，其山有光。必有賢者生于是矣。遂停車累日，周訪故老，果曰：有陳融孝慈仁信，不學不仕今也。則亡，清風猶在。溫慨然曰：先生以純德至行，沈輝含耀，可無以表章之哉。乃私諡曰：貞晦先生。,GJTS-XXD,古今圖書集成·學行典,147
言語,非辭無以相期，從辭則亂。亂辭之中又有辭焉，心之謂也。言不欺心，則近之矣。凡言者，以諭心也。言心相離，而上無以參之，則下多所言非所行也，所行非所言也。言行相詭，不祥莫大焉。,GJTS-XXD,古今圖書集成·學行典,85
審幾,坤，初六，履霜堅冰至，象曰：履霜堅冰，陰始凝也，馴致其道，至堅冰也。文言曰：積善之家，必有餘慶，積不善之家，必有餘殃。臣弒其君，子弒其父，非一朝一夕之故，其所由來者漸矣。由辨之不早辨也。易曰：履霜堅冰至，蓋言順也。臣按辨之於早，即所謂審微也，坤卦此爻，陰始生於下，其端甚微，而其勢必至於盛，其象如人之初履霜也，則知其為陰氣之凝，夫陰氣之始凝也，但結為微薄之霜耳，馴而至於極盛，且將為堅厚之冰焉，大凡國家禍亂之變，弒逆之故，其原皆起於小人，誠能辨之於早，慎之於微，微見其萌芽之生端緒之露，即有以抑遏壅絕之，不使其有滋長積累之漸，以馴致夫深固堅牢之勢，則用力少而禍亂不作矣，聖人作易以此垂戒，示人以扶陽抑陰之意，蓋陽為君子，陰為小人，小人之初用也，未必見其有害，然其質本陰柔，用之之久馴，致之禍有不能免者，人君知其為小人也，則於初進之際，窺見其微，即抑之黜之不使其日見親，用則未萌之禍消矣，夫然又安有權姦竊柄之禍，佞倖蠱心之害哉。大畜，六四，童牛之牿，元吉。六五，豶豕之牙，吉。臣按易之大畜，此二爻誠人君制惡之要術也。,GJTS-XXD,古今圖書集成·學行典,457
箴規,陶太常初通籍，偕同年數輩謁漳浦蔡文勤公，蔡叩以《詩．民勞篇》，太常逡巡未對。蔡曰：「此詩重戒詭隨，八章中獨此句不變。」因極言詭隨之弊，聲色嚴厲，聞者悚然。後夫人病劇，蔡以太常知別脈，命之入視，衾帷粗敝，寒士所不堪，太常為之踧踖自愧。,WIKI,清稗類鈔,116
婚姻,黎人無時憲書，不知甲子，然於婚姻，亦必擇吉日。其法：按十二獸，以手推算，所擇日與選擇家悉暗合。或云，虎猴牛，黎人以為惡獸，避之則吉。吉日，男家送繡花桶為禮，女家戚串年幼未婚者，競送釵帶等物，親送女至夫家。夫家之幼男女伴新婦眠二十餘日，俟造屋畢，乃同居。女家送親者至，入屋飲酒，夫家宰牛豬等畜盛待之。飲食畢，將歸，各送一物為謝。男送箭，女送紅絨，曰壓手。女嫁之日，親屬送至門外，痛哭而別，女亦痛哭。,WIKI,清稗類鈔,198
性,性善之善，不與惡對。此本龜山所聞於浮屠，常總者。宛轉說來似亦無病，然謂性之為善，未有惡之可對，則可謂終無對，則不可蓋性一而已。既曰無有不善，則此性之中無復有惡與善為對，亦不待言而可知矣。若乃善之所以得名，是乃對惡而言，其曰性善是乃所以別天理，於人欲也。天理人欲雖非同時並有之物，然自其先後，公私邪正之反而言之，亦不得不為對也，今必謂別有無對之善，此某之所疑者也。又伊川先生曰：天地儲精得五行之秀者，為人其本也。真而靜其未發也，五性具焉。曰：仁義禮智信，形既生矣，外物觸其形而動於中矣。其中動而七情出焉。,GJTS-XXD,古今圖書集成·學行典,251
孝弟,徐拜遜魯府典，儀紹先十五世，孫父疾嘗糞禮斗求，代二親繼喪，齋素廬墓六年，司寇大猷祠部陳錫有墓志，表記。父組南京工部郎中，方病疽青陷作嘔逆皆惡，証夢徵年十三吮疽得膿，輒嚥展轉疽畔，審視顏色後漸以瘥。敦尚嗜修弟震以催科，殺人法應抵罪，新念母愛所鍾以身代之，會赦免。,GJTS-XXD,古今圖書集成·學行典,130
篤行,遷魏郡太守。為治，抑彊扶弱，明賞罰，百姓稱之。魏國既建，為大司農郎中令。太祖議行肉刑，脩以為時未可行，太祖採其議。徙為奉常。其後嚴才反，與其徒屬數十人攻掖門。脩聞變，召車馬未至，便將官屬步至宮門。太祖在銅爵臺望見之，曰：彼來者必王叔治也。相國鍾繇謂脩：舊京城有變，九卿各居其府。脩曰：食其祿，焉避其難。居府雖舊，非赴難之義。頃之，病卒官。子忠，官至東萊太守、散騎常侍。初，脩識高柔於弱冠，異王基於童幼，終皆遠至，世稱其知人。按《本傳注‧傅子》曰：太祖既誅袁譚，梟其首，令曰：敢哭之者，戮其妻、子。於是王叔治、田子泰相謂曰：生受辟命，亡而不哭，非義也。畏死亡義，何以立世。遂造其首而哭之，哀動三軍。軍正白行其戮，太祖曰：義士也。,GJTS-XXD,古今圖書集成·學行典,313
求師,余生於婺與許公同鄉里，雖獲一拜床下，而未及與聞道，德性命之言，而許公棄捐館舍，遂從其徒而私淑之，韓公在越，不遠二百里會其已亡，欲一見且不可得，而況於其餘者乎，余窮自念為韓公之學者，布滿遠近，尚幸見之如私淑，許公之徒者，久未能逢其人，今年夏乃於京師獲與伯時遊，伯時韓公諸孫，而又得卒業於其門，其人溫如其文，煜如其言論，鏗如是誠，無愧於家學者，庶幾有以畢余之志適總裁史事，未及與伯時相叩擊，而伯時將去，反欲徵。,GJTS-XXD,古今圖書集成·學行典,203
孝弟,周汝璣永言漆室築哀居，子舍凄涼滿架書。斑綵久懸情最苦，白楊親種淚難除。秋雲咫尺朝昏泣，丁鶴還歸華表噓。不匱由來悉景仰，求忠必爾蒲輪輿。黃卷冷月孤燈落，寒鴉古木歸。山中何所見，片片白雲飛。其二葉落如黃雨，草青日幾何。星霜已數易，鶴唳但風過。,GJTS-XXD,古今圖書集成·學行典,119
孝弟,讀書尚義，善于詩詞。宣和初，悅兄為寇執，欲兵之。悅急出告曰：勿殺兄，吾請代死。寇欲併戮之，旁有識其義者，止于眾曰：此皆善人，不可殺，我將白諸佛。時以賊首稱佛也。賊首出召兄弟問曰：愛生惡死，人之常情，汝何不惜死耶。悅答曰：非不惜死，顧我與兄，同氣分形，父母連喪，遭亂未舉，況兄有弱妻幼子，死則狼狽，我幼且無能，為願請以身代。賊首義之，遂兩釋焉。復給以識號使佩之曰：有欲殺汝者，以此示之。由是兄弟俱免難。,GJTS-XXD,古今圖書集成·學行典,200
交際,昔魏其之客，流於武安；長平之吏，移於冠軍；廉頗、翟公，載盈載虛。夫以四君之賢，藉舊貴之夙恩，客猶若此，則又況乎生貧賤者哉？唯有古烈之風，志義之士，為不然爾。恩有所結，終身無解；心有所矜，賤而益篤。《詩》云：「淑人君子，其儀一兮，心如結兮。」故歲寒然後知松柏之後凋也，隘然後知其人之篤固也。,CTEXT,潛夫論 ,144
知行,須反來就自家身上推究。秦漢以後無人說到此，亦只是一向去書冊上求，不就自家身上理會。自家見未到，聖人先說在那裡。自家只借他言語來就身上推究，始得。學須作自家底看，便見切己。今人讀書，只要科舉用；已及第，則為雜文用；其高者，則為古文用，皆作外面看。讀書須是虛心切己。虛心，方能得聖賢意；切己，則聖賢之言不為虛說。學者讀書，須要斂身正坐，緩視微吟，虛心涵泳，切己省察。又云：讀一句書，須體察這一句，我將來甚處用得。又云：文字是底固當看，不是底也當看；精底固當看，粗底也當看。先生戲引禪語云：一僧與人讀碑，云,GJTS-XXD,古今圖書集成·學行典,250
孝弟,幼失學有至性，正統閒居父喪，廬墓三年，朝夕哀慕，日食一粥，容毀骨立。鄉鄰有遺錢羹者，泣而謝之一。無所受時，松柏成林服既除，猶終身不御酒肉，人皆以孝子稱之。,GJTS-XXD,古今圖書集成·學行典,77
貫,仁者，百姓之所慕也；義者，眾庶之所高也。為人之所慕，行人之所高，此嚴父之所以教子，而忠臣之所以事君也。然世用之而身死國亡者，不同於時也。昔徐偃王好行仁義，陸地之朝者三十二國。王孫厲謂楚莊王曰：王不伐徐，必反朝徐。王曰：偃王，有道之君也，好行仁義，不可伐。王孫厲曰：臣聞之，大之與小，強之與弱也，猶石之投卵，虎之啗豚，又何疑焉。且為文而不能達其德，為武而不能任其力，亂莫大焉。楚王曰：善。乃舉兵而伐徐，遂滅之。此知仁義而不知世變者也。申叔、杜，美人之所懷服也,GJTS-XXD,古今圖書集成·學行典,228
量力,初九，拔茅茹，以其彙，征吉。時之否則君子退而窮處。時既泰則志在上進也。君子之進必與其朋類相牽援，如茅之根然拔其一則牽連而起矣。,GJTS-XXD,古今圖書集成·學行典,63
篤行,天性淳樸，以力田致豐饒。值歲饑，里人多藉之以給朝夕。壽終於家，遺命訓長子二球，諄諄以學宮傾圮為念。其後，二球督學江南歸，因修葺而更新之，遵先志也。以子貴封如其官，崇祀鄉賢。,GJTS-XXD,古今圖書集成·學行典,86
敬信,陸麗京學既淵茂，而言必信，行必果。有人屬書郵寄者，務令必達，且終身未嘗私扣一函。時人以阮長之不侮闇室比之。,WIKI,清稗類鈔,53
閑情,天台營妓嚴蕊，字幼芳。善琴奕歌舞絲竹書畫。色藝冠一時。間作詩詞，有新語。頗通古今，善逢迎。四方承其名，有不達千里而登門者。唐與正守台日，酒邊嘗命賦紅白桃花，即成如夢令云：「道是梨花不是，道是杏花不是。白白與紅紅，別是東風情味。曾記，曾記，人在武陵微醉。」與正賞之雙縑。七夕郡齋開宴，坐有謝元卿者，豪士也。夙聞其名，即席命綴詞。以己姓為韻。酒方行而已成鵲橋仙云：「碧梧初墜，桂香才吐。池上水花微謝。穿針人在合歡樓，正月露玉盤高瀉。蛛忙鵲懶，耕慷織倦，空做古今佳話。人間剛道隔年期，天上方才隔夜。」元卿為之心醉。留其家半載，盡客囊贈之而歸。其後朱晦庵以庾節行部至台，欲摭與正之罪，遂指其嘗與蕊為濫,WIKI,宋稗類鈔,296
篤行,正統十四年貴州都勻府香爐寨苗叛亂，朝廷命將征討，召募敢死士，縣令以秀勇略尚義，率丁壯徂征，秀累獲首級，聞於朝，將授以官，秀曰：吾為地方驅此苗耳，豈博一官也。力辭之，脫然而歸。屈永德，正統甲子歲大饑，出穀二千石以濟，有司上其事于朝，遣使齎敕，旌為義民，勞以羊酒，復其役五年。,GJTS-XXD,古今圖書集成·學行典,136
心學,所論放心之說，甚善。且更如此存養體驗，久久純熟，又須見得存養省察不是兩事也。又向見王謝論大意，甚善。但論此兩人實事太草草，恐看得史書未熟，亦不可不加意，今日正要見得此兩人功少罪多處，方見儒者大學功用之實耳，所諭心說亦恐未精，大抵此心有正而無邪，故其存則正，而亡則邪耳。,GJTS-XXD,古今圖書集成·學行典,134
勤敏,無名氏民生在勤，勤乃不匱。梁書陳吏部尚書姚察曰：魏正始及晉之中朝，時俗尚於元虛，貴為放誕，尚書丞郎以上，簿領文案，不復經懷，皆成於令史。逮乎江左，此道彌扇，惟卞壼以臺閣之務，頗欲綜理，阮孚謂之曰：卿常無閒暇，不乃勞乎。宋世王敬弘身居端右，未嘗省牒，風流相尚，其流遂遠。望白署空，是稱清貴；恪勤匪懈，終滯鄙俗。是使朝經發於上，職事隳於下。小人道長，抑此之由。傷風敗俗，曾莫之悟。永嘉不競，戎馬生郊，宜其然矣。何國禮之識治，見譏薄俗，惜哉。,GJTS-XXD,古今圖書集成·學行典,218
孝弟,幼以孝聞，父琮早故，母楊氏斷髮入棺，守節育孤，及母卒彪哀毀骨立，廬墓三年，一日墓頂產靈芝大如盤，香聞數十里，有司以聞詔賜秩俸稱孝官，王文莊為著孝傳，二子長臣次筆俱領河南鄉薦。杜時泰，庠生，家貧事親，奉養備至，親沒廬墓六年。五世同居，父沒廬墓三年，朝夕哀思，當道旌其門曰：孝義之門。,GJTS-XXD,古今圖書集成·學行典,140
孝弟,母卒，廬於墓側，朝夕痛哭不去，群鴉亦隨之哀鳴，毒蛇遠避皆不傷人。父卒，亦如之，時大雨雹，鄰田盡傷，獨不入其墓側，人以為孝感所致。,GJTS-XXD,古今圖書集成·學行典,64
孝弟,有學行，不與世人交，事寡嫂甚謹。州辟主簿，舉秀才，不就。垣崇祖為豫州，啟太祖用為長史，帶梁郡太守。以疾自免，僑居東海，遂不至京師。三世同財，為北州所宗附。豫章王辟中兵，不就，卒。建元三年，大使巡行天下，義興陳元子四世一百七十口同居。武陵郡邵榮興、文獻叔八世同居。東海徐生之、武陵范安祖、李聖伯、范道根五世同居。零陵譚弘寶、衡陽何弘、華陽陽黑頭疏從四世同居，並共衣食。詔表門閭，蠲租稅。又蜀郡王續祖、華陽郝道福並累世同爨。建武三年，明帝詔表門閭，蠲調役。,GJTS-XXD,古今圖書集成·學行典,226
孝弟,高歌長嘯眇六合，不與塵世論雌黃。好友何方來貽我，尺素書開函朗然。誦雜錦聯瓊琚瓊，琚雜錦未為貴。孝子仁人最堪畏，鄭君榮善心不小。華袞文章令辭氣，我聞孝乃百行源。一人篤孝天下尊，格天動地感鬼神。蟬聯五福垂來孫，君哉虞舜邈難及。文武周公幾儔匹，曾參赤幟且彌望。閔損乘風已高習，宰我招呼弗肯來。吳起登門亦相闟，赤漢炎炎許大家。可憐擁篲迎高迓，晉唐已下好標榜。芳名所樹多虛誇，臥冰殺子謾稱許，哀筠豈必生寒芽。我朝治本在忠孝，餘韻流風尚堪紹。江山毓秀幾百祀，更令柳生發光耀。柳生孝友本性真，承顏順志歡如春。懷橘讓果等閒事，服勞就養寧艱辛。,GJTS-XXD,古今圖書集成·學行典,263
篤行,萬曆癸丑歲貢生，歷任貴州平越府通判，政教卓異，著《貴筑賦》，性嚴正。致仕後，事親孺慕，偕弟士葵、士蓮，同居共產，終身不衰。暇日則講書課士，樂為訓誨，族黨孤貧者為之嫁娶。與鄉飲者七次。常晚浴於渡口，舉遺金七百還其主，又以學資給鬻女償官錢者，其人納券授女，寬焚而遣之。,GJTS-XXD,古今圖書集成·學行典,132
技勇,臨清州民俗強悍，多盜。光緒初，其魁盧滋就降於州牧，黨眾亦皆懾伏，盧遂為魯撫福潤所知。一日傳見，令試技。撫署牆至峻，盧乃以手足貼壁，橫行丈許，往還者數次。旋蹲牆隅，聳身登屋頂，倒一足，鉤於簷，逡巡沿壁下，福擊節稱善，厚賜遣歸。,WIKI,清稗類鈔,112
敬信,宣統辛亥秋九月，隆裕后頒布憲法信條十九條，擇期宣誓太廟，冀以實行立憲，藉緩革命之禍。而國人不信之，江、浙、皖、桂、閩、粵亦皆相繼獨立矣。,WIKI,清稗類鈔,68
虛心,《問奇類林》：張乖崖帥蜀，時給澣濯紉縫，二人乖崖悅一姬，中夜心動而起，繞室行，但云張詠小人，小人遂止，將歸出帖子議親，云某家室女房奩五百千，以禮遣之，蓋未嘗有犯也。趙清獻公帥蜀，日有妓名杏花，喜之戲，謂之曰：頭上杏花真可幸。妓應聲曰：枝頭梅子，豈無媒。趙益動夜謂直宿老兵曰：汝識某妓所居乎。曰：識之。曰：為我呼來。未幾二鼓不至，復令人速之，旋又令止之，老兵忽自幕後出，公怪問之，兵曰：某度相公不過一箇時辰。此念息矣，雖承命實，未嘗往。《清異錄》：閩士劉乙，嘗乘醉與人爭妓女，既醒慚悔，集書籍，凡因飲酒致失賈禍者，編以自警，題曰：百悔經。自此不飲至于終身。《閒中今古錄》：奉化應履平登，洪武庚辰進士，除授福建德化知縣，三年考滿，吏部試論一篇文，雖優而貌頗侏儒，不得列，乃題詩部門之前，云為官不用好文章，只要鬍鬚及胖長，更有一般堪笑處，衣裳糨得硬。末不書姓名，閽者以此呈冢宰，冢宰曰：此必應知縣也。取其文覽之，果高。次日奏陞考功司郎中，越三年，出為常德知府，又三年，陞貴州按察使，仕終雲南左布政使，然一詩之感動于人，而冢宰亦知過能改，皆可以示後。,GJTS-XXD,古今圖書集成·學行典,471
義,藍田呂氏曰：伯母、叔母疏，衰踊不絕地，姑姊妹之大功，踊絕於地，為祖父母齊衰期，為曾祖父母齊衰三月，此所以定親疏也。嫂叔不通問，嫂叔無服。君沐粱，大夫沐稷，士沐粱燕，不以公卿為賓，以大夫為賓，此所以決嫌疑也。己之子與兄弟之子異矣，引而進之，同服齊衰期。天子至於庶人，其貴賤異矣，而父母之喪，齊衰之服，饘粥之食無貴賤，一也。大夫為世父母、叔父母，眾子昆弟，昆弟之子降服，大功尊同則不降，此所以別同異也。禮之所尊，尊其義也。其文是也，其義非也，君子不行也；其義是也，其文非也；君子行也。故麻冕禮也，今也純儉，吾從眾。男女不授受，禮也，嫂溺，援之以手，此所以明是非也。禮不妄說人，不辭費。求以悅人，已失處心之正，況妄乎。不妄悅人，則知禮矣。躁人之辭多，君子之辭達意則止。言者煩，聽者必厭。禮不踰節，不侵侮，不好狎。踰節則招辱，侵侮則忘讓，好狎則忘敬，三者皆叛，禮之事不如是。則有以持其莊敬純實之誠，而遠於恥辱矣。朱子曰：禮有常度，不為佞媚以求悅於人也。不辭費辭，達則止，不貴於多。不好狎，狎謂親褻。,GJTS-XXD,古今圖書集成·學行典,445
是非,及鳳之成，翠冠雲聳，朱距電搖，錦身霞散，綺翮焱發，翽然一翥，翻翔雲棟三日而不集，然後讚其奇而稱其巧。《論衡‧儒增篇》：儒書稱：魯般、墨子之巧，刻木為鳶，飛之三日而不集。夫言其以木為鳶飛之，可也；言其三日不集，增之也。夫刻木為鳶以象鳶形，安能飛而不集乎。既能飛翔，安能至於三日。如審有機關，一飛遂翔，不可復下，則當言遂飛，不當言三日。猶世傳言曰：魯般巧，亡其母也。言巧工為母作木車馬、木人御者，機關備具，載母其上，一驅不還，遂失其母。如木鳶機關備具，與木車馬等，則遂飛不集。機關為須臾閒，不能遠過三日，則木車等亦宜三日止於道路，無為徑去以失其母。二者必失實者矣。《抱朴子‧嘉遁篇》：表拙示訥知止常足。《後耳目志》：凡人傷巧則可悔之事多,GJTS-XXD,古今圖書集成·學行典,316
學問,孟子則說明善誠身。只是隨他地頭所說不同，下得字來各自精細，其實工夫只是一般。須是盡知其所以不同，方知其所謂同也。學須先理會那大底。理會得大底了，將來那裏面小底自然通透。今人卻是理會那大底不得，只去搜尋裏面小小節目。學問須是大進一番，方始有益。若能於一處大處攻得破，見那許多零碎，只是這一箇道理，方是快活。然零碎底非是不當理會，但大處攻不破，縱零碎理會得些少，終不快活。曾點漆雕開已見大意，只緣他大處看得分曉。今且道他那大底是甚物事。天下只有一箇道理，學只要理會得這一箇道理。這裏纔通，則凡天理、人欲、義利、公私、善惡之辨，莫不皆通。學者只是不為己，故日閒此心安頓在義理上時少，安頓在閒事上時多，於義理卻生，於閒事卻熟。或問為學。曰：今人將作箇大底事說，不切己了，全無益。一向去前人說中乘虛接渺，妄取許多枝蔓，只見遠了，只見無益於己。聖賢千言萬語，儘自多了。前輩說得分曉了，如何不切己去理會。,GJTS-XXD,古今圖書集成·學行典,395
篤行,劉有綸，字耿，先世山西河津人，以鹽筴籍江都。兄弟八人登乙榜者三，綸舉孝廉三十餘年，安貧著書，不入公府。昆弟皆饒富，而綸獨貧。講學河汾，遠近弟子負笈者甚眾。郡太守知其清苦，以事屬處分，意欲助其資，綸力卻之。時葉臺山文湛持、董思白、黃石齋聞綸名，皆造其門。綸為籌，軍國邊儲悉得要領，著有《上葉相公言》、《當世要務書》、《三忠詩文》、《誠明緒言》、《鹽法條議》。,GJTS-XXD,古今圖書集成·學行典,178
篤行,成化閒歲歉，德發粟賑給，活人甚眾。嘗遊江淮，遇鄉人孫輅，海運舟覆，德輸資濟還。三江沈長年載鹺，舟破鹺溺，將鬻子女以償，德慰撫，貰其償。與弟析業，居產器物各以義讓，鄉評重之。,GJTS-XXD,古今圖書集成·學行典,86
心學,卻是以生譬仁。穀種之生，乃生之理，乃得此生理以為仁。曰：必當為有。又解南軒發是心體，無時而不發，云：及其既發，則當事而存，而為之宰者也。可學謂：心豈待發而為之宰。曰：此一段彊解。南軒說多差。心妙性情之德。妙是主宰運用之意。伊川初嘗曰：凡言心者，皆指已發而言。後復曰：此說未當。五峰卻守其前說，以心為已發，性為未發，將心性二字對說。知言中如此處甚多。人心但以形氣所感者而言爾。具形氣謂之人，合義理謂之道，有知覺謂之心。陽明勝則德性用，陰濁勝則物欲行。只將自家意思體驗，便見得。人心虛靜，自然清明；才為物欲所蔽，便陰陰地黑暗了，此陰濁所以勝也。大其心，則能體天下之物。世人之心，止於見聞之狹,GJTS-XXD,古今圖書集成·學行典,293
厚薄,象曰：山下出泉，蒙，君子以果行育德。西山真氏曰：泉之始出也，涓涓之微壅於沙石。豈能遽達哉，唯其果決必行，遇險不避，故終能流而成川，然使其源之不深，則其行雖果而易以竭艮之象山也，其德止也，山唯其靜止，故泉源之出者，無窮有止，而後有行也，君子觀蒙之象果其行。如水之必行育其德，如水之有本，則其體盛大，而其用周流矣，夫德者，行之自出，行者，德之所形體用之謂也，有體而後有用所養者，厚則其應不窮。,GJTS-XXD,古今圖書集成·學行典,194
審幾,動而未形、有無之閒者，幾也。動靜體用之閒，介然有頃之際，則實理發見之端，而眾事吉凶之兆也。幾善惡者，言眾人者也。動而未形，有無之閒者，言眾人毫釐發動處，此理無不見。寂然不動者誠也。至其微動處，即是幾。幾在誠神之閒。幾雖已感，卻是方感之初；通，則直到末梢皆是通也。如推其極，到協和萬邦，黎民於變時雍，亦只是通也。幾，只在起頭一些子。幾微故幽理雖已萌，事則未著，微而幽也。,GJTS-XXD,古今圖書集成·學行典,184
名實,信廉潔之。人何傷乎。而疾之深，也。既泛觀古今。君子小人情偽，之際然後知，賢聖。之言不徒發也彼不為忠信，廉潔者其惡不過其，身人既曉然知。之則是非亦不。足為之惑乃非其情，而。矯為之則名實顛倒內。外相反苟用，以濟其奸何所不可。為方孔孟時先，王遺風餘澤。未遠猶有能，察而知之者所。憂特賊德而已，後世先王之道知者無。幾不幸，染其習而勿悟。則將舉世從之。莊子所謂小，惑易方大惑。易性者其為患豈勝，言乎。人之操行莫先於無偽。能不為偽雖小，善亦有可觀其積累之，必可成其大苟出於，偽雖有甚善不。特久之終不能欺人，亦必自有怠而自不能掩，者吾涉世久閱此類多。矣彼方，作為大言以掠美牽率矯。厲之行以誇眾孰不能竊。取須臾之譽或。因以得利然外，雖未知未有不。先為奴婢窺其，後而竊笑者雖。欲久可乎。今吾父子相處，固是閨門之內而。賓客之從吾游者未,GJTS-XXD,古今圖書集成·學行典,357
篤行,嘉靖戊申年捐金六千，甓城東南面三百餘丈以備倭。越丙辰倭益猖獗，又輸銀二千兩增子城三座，倭環攻三十三日不破，民賴以全。又圍困時，輸粟七千石以給土兵之防守者，再輸粟三千石以安客兵之反側，給貧民之無食者。後尚書趙文華索軍餉，縣無以應，又助軍興銀七千兩。子諸生善承父志，版築不辭勞，傾囊佐急無少德色，姪應試亦慷慨助役。時久論定，立專祠春秋世享。,GJTS-XXD,古今圖書集成·學行典,168
忠孝,夫惟孝者，必貴於忠。若思孝而忘忠，猶求福而棄天。忠苟不行，所率猶非其道。忠不居心，動皆邪僻。是以忠不及之，而失其守。自貽伊罰，求安可乎？匪惟危身，辱及親也。既失於忠，又失於孝。故君子行其孝，必先以忠。竭其忠，則福祿至矣。忠則得福，祿則榮親。故得盡愛敬之心，以養其親，施及於人。守忠之道，眾善攸歸，身安親樂，得盡其養。此之謂保孝行也。以忠之故，得保於孝。《詩》云：「孝子不匱，永錫爾類。」考叔行孝，施於莊公。君子善之，此之謂也。,CTEXT,忠經 ,213
志道,以歲貢授吳縣學訓導，與管東溟論道。大契，轉蔚州學正，輒自罷還絕，不預世事，教人以求放心尋本體為訓，學者稱之曰任菴先生。,GJTS-XXD,古今圖書集成·學行典,59
釋難,潛夫曰：「夫譬喻也者，生於直告之不明，故假物之然否以彰之。物之有然否也，非以其文也，必以其真也。今子舉其實文之性以喻，而欲使鄙也釋其文，鄙也惑焉。且吾聞問陰對陽，謂之彊說；論西詰東，謂之彊難。子若欲自必以則昨反思，然後求，無苟目彊。」,CTEXT,潛夫論 ,117
前知,善則明吉祥之福，惡則虞凶妖之禍。明福虞禍，遠圖未然，無神怪之知，皆由兆類。以今論之，故夫可知之事者，思慮所能見也；不可知之事，不學不問不能知也。不學自知，不問自曉，古今行事，未之有也。夫可知之事，惟精思之，雖大無難；不可知之事，厲心學問，雖小無易。故智能之士，不學不成，不問不知。難曰：夫項託年七歲教孔子。案七歲未入小學而教孔子，性自知也。孔子曰：生而知之，上也。學而知之，次也。夫言生而知之，不言學問，謂若項託之類也。王莽之時，渤海尹方年二十一，無所師友，性智開敏，明達六藝。魏都牧淳于倉奏：方不學，得文能讀誦，論義引《五經》文，文說議事，厭合人之心。帝徵方，使射蜚蟲，筴射無非知者，天下謂之聖人。夫無所師友，明達六藝，本不學書，得文能讀，此聖人也。不學自能，無師自達，非神如何。曰：雖無師友，亦已有所問受矣；不學書，已弄筆墨矣。兒始生產，耳目始開，雖有聖性，安能有知。項託七歲，其三四歲時，而受納人言矣。尹方年二十一，其十四五時，多聞見矣。,GJTS-XXD,古今圖書集成·學行典,422
贊能,管子束縛在魯。桓公欲相鮑叔。鮑叔曰：「吾君欲霸王，則管夷吾在彼，臣弗若也。」桓公曰：「夷吾，寡人之賊也，射我者也。不可。」鮑叔曰：「夷吾為其君射人者也。君若得而臣之，則彼亦將為君射人。」桓公不聽，強相鮑叔。固辭讓而相，桓公果聽之。於是乎使人告魯曰：「管夷吾，寡人之讎也，願得之而親加手焉。」魯君許諾，乃使吏鞹其拳，膠其目，盛之以鴟夷，置之車中。至齊境，桓公使人以朝車迎之，祓以爟火，釁以犧猳焉，生與之如國，命有司除廟筵几而薦之，曰：「自孤之聞夷吾之言也，目益明，耳益聰，孤弗敢專，敢以告於先君。」因顧而命管子曰：「夷吾佐予。」管仲還走，再拜稽首，受令而出。管子治齊國，舉事有功，桓公必先賞鮑叔，曰：「使齊國得管子者，鮑叔也。」桓公可謂知行賞矣。凡行賞欲其本也，本則過無由生矣。,CTEXT,呂氏春秋 ,338
篤行,好施慕善，出自天然。同里張邁三人，妻各產子，時歲饑儉，慮不相存，欲棄而不舉。世期聞之，馳往拯救，分食解衣，以贍其乏，三子並得成長。同縣俞陽妻莊年九十，莊女蘭七十，並各老病，單孤無所依，世期衣飴之二十餘年，死並殯葬。宗親嚴弘、鄉人潘伯等十五人，荒年並餓死，露骸不收，世期買棺器殯埋，存育孩幼。山陰令何曼之表言之。元嘉四年，有司奏牓門曰：義行嚴氏之閭，復其身徭役，蠲租稅十年。,GJTS-XXD,古今圖書集成·學行典,186
中和,司徒，以五禮防萬民之偽，而教之中，以六樂防萬民之情，而教之和。鄭司農曰：五禮謂吉凶軍賓嘉，六樂謂雲門咸池大韶大夏大濩大武。項氏曰：偽則有所作為中本湛然，作則反中矣。情常患於流放，和貴中節流則非和矣。是故以五禮六樂防之禮非能教中也，防其偽則中自不失矣。樂非能教和也，防其情則和自不失矣。或謂制其欲以復其性非也，禮樂直防之使不作耳，非謂情偽已入復從而制之也。鄭鍔曰：惟五禮由中而制，所以著誠而去偽，故可以防其偽。惟六樂由和而作，所以滌邪心而全正性，故可以防其情。情偽已去，則反其自然之中和，何不可之有。,GJTS-XXD,古今圖書集成·學行典,249
隱逸,洪武中以明經舉，累官國子助教，靖難師入城，棄官歸。時事出倉卒，夜半縋城而下，幅巾野服，絕口不言。時事人亦鮮知其心者，博學多才，為一時儒宗。同邑魏文靖、殷魯二御史、姚太卿、諸暨王編修，皆其門人也。晚年以棋隱，更號橘樂，年八十餘而終，有《詩文稿》若干卷。,GJTS-XXD,古今圖書集成·學行典,125
政理,齊桓公謂管仲曰：「吾欲舉事於國，昭然如日月，無愚夫愚婦皆曰善，可乎？」仲曰：「可。然非聖人之道。」桓公曰：「何也？」對曰：「夫短綆不可以汲深井，知鮮不可以與聖人言，慧士可與辨物，智士可與辨無方，聖人可與辨神明；夫聖人之所為，非眾人之所及也。民知十己，則尚與之爭，曰不如吾也，百己則疵其過，千己則誰而不信。是故民不可稍而掌也，可并而牧也；不可暴而殺也，可麾而致也；眾不可戶說也，可舉而示也。」,CTEXT,說苑 ,195
篤行,居恆孝友，讓弟產，賑貧乏，修橋梁。有邑令因事見窘，甘輸數百金補庫，當道義之。壽九十有三，三應鄉飲，其孫以弘才博學中崇禎癸酉鄉試。,GJTS-XXD,古今圖書集成·學行典,64
孝弟,家貧乏養。母病危，恐不得愈，禱於城隍之神，求三等許其割股，因割以奉母，病果愈。鄉人舉實於官，縣令朱大謙申詳，稱方孝子云。鄉人舉呈，知縣王立準廉得其狀，申院行賞。,GJTS-XXD,古今圖書集成·學行典,80
志道,偕弟恭先往河南，從學程伊川，與楊龜山友善。伊川每謂孚先兄弟，氣質純明，可與入道。在門十七年，聞父疾，兄弟馳歸，五日抵家，父已卒，哀甚，牛馬亦為之淚下。不食既葬，廬于墓免喪。聞伊川訃，馳至洛哭之，歸為城東書院，以祀二程。生徒遠方至者千五百人，乃于城西復創書院，孚先主教于東，恭先主教于西。及龜山至郡，謂諸生曰：先生百倍予兄弟，真爾師也。以城西書院讓龜山主之，孚先由鄉薦入太學，調四明鹽場，改建德尉，皆不就。朝廷命白衣上殿，賜承仕郎，改奉議，後為臨安教授。所著有《伊川語錄》、《論語解》，朱子多採其說。紹興閒，郡守黃灝奉孚先兄弟，配饗城東書院。,GJTS-XXD,古今圖書集成·學行典,270
志道,會。還無人相共理會。然康節所理會，伊川亦不理會。曰：便是伊川不肯理會這般所在。游楊謝諸公當時已與其師不相似，卻似別立一家。謝氏發明得較精，然多不穩貼。和靖語卻實，然意短，不似謝氏發越。龜山語錄與自作文又不相似，其文大故照管不到，前面說如此，後面又都反了。緣他只依傍語句去，皆是不透。龜山年高。與叔年四十七，他文字大綱立得腳來健，多有處說得好，又切。若有壽，必煞進。游定夫學無人傳，無語錄。他晚年嗜佛，在江湖居，多有尼出入其門。他眼前分曉，信得及底，儘踐履得到。其變化出入處，看不出，便從釋去，亦是不透。和靖在虎丘，每旦起頂禮佛。,GJTS-XXD,古今圖書集成·學行典,264
孝弟,宋狀元坦之後，父日成，通經能文。海賊竊據溫州，拘日成置海舟上，樂隨往，事其父甚謹。一日賊酋遣人沈日成於水，樂泣請曰：我有祖母，幸留父侍養，請以己代父死。不聽，樂抱父不忍捨，遂同死焉。,GJTS-XXD,古今圖書集成·學行典,91
解老,周公曰：「冬日之閉凍也不固，則春夏之長草木也不茂。」天地不能常侈常費，而況於人乎？故萬物必有盛衰，萬事必有弛張，國家必有文武，官治必有賞罰。是以智士儉用其財則家富，聖人愛寶其神則精盛，人君重戰其卒則民眾。民眾則國廣，是以舉之曰：「儉故能廣。」,CTEXT,韓非子 ,121
任道,一心正則六事無有不正，一有人心私欲以介乎其閒，則雖欲憊精勞力，以求正夫六事者，亦將徒為文具，而天下之事愈至於不可為矣。疏入，夜漏下七刻，上已就寢，亟起秉燭，讀之終篇。明日，除主管太一宮，兼崇政殿說書。熹力辭，除祕閣修撰，奉外祠。光宗即位，再辭職名，仍舊直寶文閣，降詔獎諭。居數月，除江東轉運副使，以疾辭，改知漳州。奏除屬縣無名之賦七百萬，減經總制錢四百萬。以習俗未知禮，采古喪葬嫁娶之儀，揭以示之，命父老解說，以教子弟。土俗崇信釋氏，男女聚僧廬為傳經會，女不嫁者為庵舍以居，熹悉禁之。常病經界不行之害,GJTS-XXD,古今圖書集成·學行典,250
知行,遺詔恨不見太后山陵之事。其天性至孝如彼，不識忌諱如此，良由無學所為。若見古人之譏欲母早死而悲哭之，則不發此言也。孝為百行之首，猶須學以修飾之，況餘事乎。梁元帝嘗為吾說：昔在會稽，年始十二，便已好學。時又患疥，手不得拳，膝不得屈。閑齋張葛幃避蠅獨坐，銀甌貯山陰甜酒，時復進之，以自寬痛。率意自讀史書，一日二十卷，既未師授，或不識一字，或不解一語，要自重之，不知厭倦。帝子之尊，童稚之逸，尚能如此，況其庶士，冀以自達者哉。古人勤學，有握錐投斧，照雪聚螢，鋤則帶經，牧則編簡，亦為勤篤。梁世彭城劉綺，交州刺史勃之孫，早孤家貧，燈燭難辦，常買荻尺寸折之，燃明夜讀。孝元初出會稽，精選寮寀，綺以才華，為國常侍兼記室，殊蒙禮遇，終於金紫光祿。義陽朱詹，世居江陵，後出揚都，好學，家貧無資，累日不爨，乃時吞紙以實腹。寒無氈被，抱犬而臥。犬亦饑虛，起行盜食，呼之不至，哀聲動鄰，猶不廢業，卒成學士，官至鎮南錄事參軍，為孝元所禮。此乃不可為之事，亦是勤學之一人。,GJTS-XXD,古今圖書集成·學行典,422
孝弟,弱冠補弟子員，督學方山薛公稱曰：楓山大業在是矣。赴省試，聞父疾革，重繭抵家，哀籲無所不至，遂棄去舉子業。日以兒時戲事娛其母，且勤課其幼弟，冀其成立以慰其母也。母老病床褥者，歲餘衣不解帶，居喪骨立有古棘人風。萬曆壬寅領鄉薦，弗上公車。與其子姪講明楓山氏之學。人謂薛公有早鑒云。趙枋，母病三年，衣不解帶。既卒，括寇入境，人皆逃匿，枋獨扶柩哭，寇亦哀之不敢犯。,GJTS-XXD,古今圖書集成·學行典,177
首時,伍子胥欲見吳王而不得。客有言之於王子光者，見之而惡其貌，不聽其說而辭之。客請之王子光，王子光曰：「其貌適吾所甚惡也。」客以聞伍子胥，伍子胥曰：「此易故也。願令王子居於堂上，重帷而見其衣若手，請因說之。」王子許。伍子胥說之半，王子光舉帷，搏其手而與之坐。說畢，王子光大說。伍子胥以為有吳國者必王子光也，退而耕於野七年。王子光代吳王僚為王，任子胥。子胥乃修法制，下賢良，選練士，習戰鬥；六年，然後大勝楚於柏舉，九戰九勝，追北千里，昭王出奔隨，遂有郢，親射王宮，鞭荊平之墳三百。鄉之耕，非忘其父之讎也，待時也。,CTEXT,呂氏春秋 ,252
喻老,楚莊王蒞政三年，無令發，無政為也。右司馬御座而與王隱曰：「有鳥止南方之阜，三年不翅不飛不鳴，嘿然無聲，此為何名？」王曰：「三年不翅，將以長羽翼。不飛不鳴，將以觀民則。雖無飛，飛必沖天；雖無鳴，鳴必驚人。子釋之，不穀知之矣。」處半年，乃自聽政，所廢者十，所起者九，誅大臣五，舉處士六，而邦大治。舉兵誅齊，敗之徐州，勝晉於河雍，合諸侯於宋，遂霸天下。莊王不為小害善，故有大名；不蚤見示，故有大功。故曰：「大器晚成，大音希聲。」,CTEXT,韓非子 ,211
性命,存乎。生孰生匪靈孰養匪通生也，弗養無物能長。《西原約言》：性情者，道也。舍性情，無道矣。養性情者，學也。舍養性情無學矣，人皆有道性，情非亡也。人皆可學養其性，情非難知，難能也。賢智者，過焉愚不肖者，不及焉，心學於是乎，不傳矣。冥影契性無朕兆，而有條理，喜怒哀懼性之施，情之實也。仁義禮智施之妙，情之德也。《清暑筆談》：無雲之月，有目者，所快睹也。而盜賊所忌花鳥之玩以娛人也，而感時惜別者，因之墮淚驚心。故或見境以生情，或緣情而起境。《丹鉛總錄》：情不自情，因性而情性不自明，由情以明習之復性書，此言粹矣。惟情合性，敷落之教之說乎。滅情合性旁行之教之說乎。觀乎彼，所見則殊異乎。吾所聞則一。,GJTS-XXD,古今圖書集成·學行典,294
孝弟,劉篤，中部庠生，五歲喪母，頭觸母柩，啼號弗食。稍長，植柏墓閒，柏枯，日對之泣，泣涕著樹上，樹復茂。賊攻邑城，陷時祖母老矣，篤負之走，夜犯沮水，澌冰渡，妻在後，弗顧也。父紲青門獄，病方溽夏，篤侍父不解衣寢，憂鬱嘔血祕不令父知，病瘳而篤隨沒。篤有同母弟，先是忤其嫂，嫂怨而白之，篤曰：弟幼憶，失吾母時才兩歲，嗟是吾母所憐愛兒也。妻大義之，其天性仁孝類如此。,GJTS-XXD,古今圖書集成·學行典,176
賞譽,裴令公目夏侯太初：「肅肅如入廊廟中，不修敬而人自敬。」一曰：「如入宗廟，琅琅但見禮樂器。見鍾士季，如觀武庫，但睹矛戟。見傅蘭碩，江廧靡所不有。見山巨源，如登山臨下，幽然深遠。」,CTEXT,世說新語 ,88
開塞,故效於古者，先德而治；效於今者，前刑而法；此世之所惑也。今世之所謂義者，將立民之所好，而廢其所惡；此其所謂不義者，將立民之所惡，而廢其所樂也。二者名貿實易，不可不察也。立民之所樂，則民傷其所惡；立民之所惡，則民安其所樂。何以知其然也？夫民憂則思，思則出度；樂則淫，淫則生佚。故以刑治則民威，民威則無姦，無姦則民安其所樂。以義教則民縱，民縱則亂，亂則民傷其所惡。吾所謂利者，義之本也；而世所謂義者，暴之道也。夫正民者：以其所惡，必終其所好；以其所好，必敗其所惡。,CTEXT,商君書 ,230
適音,何謂適？衷音之適也。何謂衷？大不出鈞，重不過石，小大輕重之衷也。黃鐘之宮，音之本也，清濁之衷也。衷也者適也，以適聽適則和矣。樂無太，平和者是也。故治世之音安以樂，其政平也；亂世之音怨以怒，其政乖也；亡國之音悲以哀，其政險也。凡音樂通乎政，而移風平俗者也，俗定而音樂化之矣。故有道之世，觀其音而知其俗矣，觀其政而知其主矣。故先王必託於音樂以論其教。清廟之瑟，朱弦而疏越，一唱而三歎，有進乎音者矣。大饗之禮，上玄尊而俎生魚，大羹不和，有進乎味者也。故先王之制禮樂也，非特以歡耳目、極口腹之欲也，將以教民平好惡、行理義也。,CTEXT,呂氏春秋 ,258
孝弟,鍾禧行行南澗濱，采彼南澗蘋。美人遽云逝，回歌淚沾巾。憶昔舊頭角，出為蓮幕賓。封章拯時弊，遙遙達楓宸。投簪向晚年，甘與泉石鄰。結廬老墓左，孝行扶彝倫。正惟孝者壽，彼蒼胡匪仁。拂衣竟長往，飄然謝風塵。愁雲翳山野，落日迷荊榛。傳家有兩子，楚楚垂儒紳。明時在繼述，允矣為王臣。褒贈良有期，穹碑熙千春。,GJTS-XXD,古今圖書集成·學行典,146
諫諍,康熙中，江南布政司張萬祿虧庫金三十餘萬，制府阿山上言費由南巡，非侵牟。或謂張於阿為姻家，上震怒，下九卿議。眾議阿大辟，宗伯韓文懿公菼正色曰：「果有連，其情私而語則公也，且斯言得上達，所益不細。」忌者增語上聞，韓由是恩眷日替。,WIKI,清稗類鈔,112
辭命,丁崖州雖險詐，然亦有長者言。真宗嘗怒一朝士，再三語之，丁輒逡巡不答。上作色曰：「如此叵測，問輒不應。」丁進曰：「雷霆之下，臣何容更進一言。」上怒頓霽。,WIKI,宋稗類鈔,75
技勇,朱文英與俞菊笙同時為京師武旦，交莫逆，藝亦相埒。俞以武旦不足出人頭地，改武生，朱實左右之。朱善走，嘗以一日而走二百餘里。俞既以武生噪一時，同業嫉之甚。一日，演劇慶樂園，將束裝，突有人自外入，向俞疾馳，朱亟攔而詰之，其人不及刺俞，則逕投刃而竄。刃入朱腹左，急拔之，腸隨出，然尚能捷走如平時也。遂左手掩腸，右手持刃，追及屋頂，掖之而下，始覺痛，延傷科治之，經月愈，復能舞躍如平時矣。,WIKI,清稗類鈔,189
孝弟,九齡喪父，哀毀過情，眾目為孝童，既長耽書史，嫡母張生母顏並在堂，績承歡，若一事張尢謹，父遺貲累萬，悉讓兄弗較，至老持身愈謹，知府徐讚高其行，禮致賓筵。,GJTS-XXD,古今圖書集成·學行典,75
奢汰,趙韓王兩京起第，外門皆柴荊，不設正寢。始入門，小廳事三間。堂中位七間，左右分子舍三間。南北各七位，與堂相差。每位東西廡鑿三井。後苑亭榭，製作雄麗。廳事前有椅子十隻，式樣古樸。坐次分列，皆自韓王安排，至今不易。太祖幸洛，初見柴荊，既而至堂筵以及後圃。哂之曰：「此老子終是不純。」堂中猶有當時酒、凝加膠漆，以水參之方可飲。馨烈倍常。初河南府歲課修內木植，或不時具，俾有司督按。乃曰：「為趙普修宅買木所分。」尋有旨，待趙普修宅了上供。（韓王治第，麻搗錢一千二百餘貫，其他可知。塗壁以麻搗土，世俗遂謂塗壁麻為麻搗。）,WIKI,宋稗類鈔,254
鑒誡,昔者禹以夏王，桀以夏亡，湯以殷王，紂以殷亡，故無常安之國，宜治之民，得賢則昌，不肖則亡，夫明鏡所以照形也。往古所以知今也。鄙語曰：不知為吏，視已成事，前車覆，後車誡。又曰：曾子曰：君子有三言，可實而佩也。一曰無內疏而外親，二曰身不善而怨他人，三曰患已至而後呼天。昔儀狄作酒而美，進之於禹，禹飲而甘之，遂疏儀狄絕旨酒。曰：後世必有以酒亡其國者。,CTEXT,藝文類聚 ,171
孝弟,事父與繼母孝謹，父嗜奕，三重日齎十錢為父奕資。繼母病故，三重哀毀盡禮，異母三妹俱撫育擇良配，人稱其孝友。父故，廬於墓側，時三重年六十餘，惟蔬素衰麻，隆冬不御綿絮。人嘉其孝。御史以聞奉旨旌表。幼失怙，家貧事母盡孝，曲盡其情。及官，丁憂，廬墓三年，朝夕蔬食，有異鵲來巢之祥。母病，醫藥勿效，遂仰天發誓，引刀於脅，取肝和麵湯以食母，病遂愈。事聞旌表，擢尚寶司丞，陞少卿。,GJTS-XXD,古今圖書集成·學行典,182
威儀,望之儼然，雖造次之閒，必由法度。《魏書‧封軌傳》：軌沈謹好學，善自修潔，儀容甚偉。或曰：學士不事修飾，此賢何獨如此。軌聞，笑曰：君子整其衣冠，尊其瞻視，何必蓬頭垢面，然後為賢。言者慚退。《裴粲傳》：景明初，賜爵舒縣子。沈重善風儀，頗以驕豪為失。歷正平、恆農二郡太守。高陽王雍曾以事屬粲，粲不從，雍甚為恨。後因九日馬射，敕畿內太守皆赴京師。雍時為州牧，粲往修謁，雍含怒待之。粲神情閑邁，舉止抑揚，雍目之不覺解顏。及坐定，謂粲曰：相愛舉動，可更一行。粲便下席為行，從容而出。坐事免官。,GJTS-XXD,古今圖書集成·學行典,240
學思,問思無邪，思而後積積，而後滿滿，而後發詩三百篇，大抵思之發也。思而無邪，詩何不然哉。或曰：有思皆邪也，無思則土木也。思無邪者，惟有思而無所思乎，佛語，以迷真起妄，最初一念為念之正，此理合矣。然是聖也，果聖人當時告門人之意乎。答書曰：思。曰：睿睿作聖。孔子曰：君子有九思，夫思可以作聖，而君子于貌言視聽，必有思焉，而謂有思皆邪，可乎。繫辭曰：易無思也，無為也，寂然不動，感而遂通天下之故，非天下之至神，其孰能與于此。夫自至神而下，蓋未能無思也，惟無思為足以感通天下之故，而謂無思土木也，可乎。此非窮神知化，未足與議也。詩三百出于國史，固未能不思而得然，而皆止于禮義，以其所思無邪而已。,GJTS-XXD,古今圖書集成·學行典,291
學問,夫詩書六藝七十子，非不習而通也。然則顏子所獨好者，何學也。學以至聖人之道也。聖人可學而至歟曰：然學之道如何。曰：天地儲精得五行之秀者，為人其本也。真而靜其未發也，五性具焉。曰：仁義禮智信形既生矣。外物觸其形而動於中矣。其中動而七情出焉。曰：喜怒哀樂愛惡欲情，既熾而益蕩其性鑿矣。是故覺者，約其情使合於中正其心養其性。故曰：性其情愚者，則不知制之縱。其情而至於邪。僻梏其性而亡之。故曰：情其性凡學之道，正其心養其性而已。中正而誠則聖矣。君子之學必先明諸心知所養，然後力行以求至。所謂自明而誠也，故學必盡其心盡其心則知其性。知其性反而誠之聖人也。故洪範曰：思。睿作聖誠之之道在乎信道篤。信道篤則行之果。行之果則守之固仁義忠信不離乎。心造次必於是顛沛必於是出處，語默必於是久而弗失則居之安動容周旋中禮而邪。僻之心無自生矣。故顏子所事則曰：非禮，勿視。非禮，勿聽。非禮，勿言。非禮，勿動。仲尼稱之則曰,GJTS-XXD,古今圖書集成·學行典,396
性命,蘇氏曰：聖人以為猶有性者存乎吾心，則是猶有是心也，有是心也，偽之始也，於是又推其至者而假之曰命，命令也，君之命，曰令天之令，曰命性之至者，非命也，無以名之而寄之命耳。愚謂蘇氏以性存於吾心，則為偽之，始是不知性之真也。以性之至者非命而假名之是，不知命之實也。如此則是人生而無，故有此大偽之本聖人又為之計，度隱諱偽立名字以彌縫之此何理哉。此蓋未嘗深考，夫大傳詩書中庸孟子之說，以明此章之義，而溺於釋氏，未有天地，已有此性之言，欲語性於天地，生物之前，而患夫命者，之無所寄，於是為此說，以處之使兩不相病焉耳，使其誠知性命之說矣，而欲語之於天地生物之前蓋，亦有道必不為是支離淫遁之辭也。,GJTS-XXD,古今圖書集成·學行典,289
文學,鄭玄家奴婢皆讀書。嘗使一婢，不稱旨，將撻之。方自陳說，玄怒，使人曳箸泥中。須臾，復有一婢來，問曰：「胡為乎泥中？」答曰：「薄言往愬，逢彼之怒。」,CTEXT,世說新語 ,72
詼諧,姑蘇李章，敏於調戲。偶赴鄰人小集。主人素鄙，會次章適坐其旁。既進饌，主人前一煎鮭特大於眾客者，章即請於主人曰：「章與主人俱蘇人。每見人書蘇字，不同其魚。不知合在左邊者是，在右邊者是？」主人曰：「古人作字，不拘一體，移易從便也。」章即引手取主人之魚示眾客曰：「領主人指撝，今日左邊之魚，亦合從便，移過右邊如何？」一座輟飯而笑，終席乃已。,WIKI,宋稗類鈔,167
聖人,六曰：假借使天下義理必歸，文字天下文字必由六書命子英為潛龍氏造甲歷，起於甲寅日月，歲時自此而生又命五官春官為青，龍夏官為赤。龍秋官為白龍，冬官為黑龍中官為黃。龍乃升傳，教之臺而以甲歷。示民命栗陸為水，龍氏繁滋草木疏，導泉源毋怠於時命，混沌為降龍，氏驅除民害民，安則安民危。則危毋怠於民命大庭氏，主屋廬為民，居處命陰康氏主水，土為民田里，於是共工為，上相柏皇為下相朱。襄昊英常居左右朱襄即子襄昊，英即子英也。栗陸居北赫，胥居南昆連居，西葛天居東。陰康居下分九州，之牧而天下化洽在位百十六年。,GJTS-XXD,古今圖書集成·學行典,244
孝友,金桂官婦沈氏，亦無錫人，貌娟秀，好塗澤。事姑以怡色柔聲。膝下僅一女，責之獨嚴，不稍假借，蓋事親事夫以情勝，待所生，則持義方之義。婦每視姑膳畢，坐姑側，隨口說故事，又曼聲唱山歌以娛姑，姑樂甚。,WIKI,清稗類鈔,95
敬慎,老子曰：「得其所利，必慮其所害；樂其所成，必顧其所敗。人為善者，天報以福；人為不善者，天報以禍也。故曰：禍兮福所倚；福兮禍所伏；戒之，慎之！君子不務，何以備之？夫上知天、則不失時；下知地、則不失財。日夜慎之，則無災害。」,CTEXT,說苑 ,110
符命,建炎中，錢公載鎮長安。有道人從河東來謁，錢與之見，因問其來故。曰：「吾本寓某縣，比有風氣絕不佳，一邑人當有災殃甚劇，故舍去耳。」是的邊警方熾，但意其為是而轉徙也。後月餘，得鄰郡報，彼縣白日地陷，居人盡沒。錢嗟異其前知，欲呼語之。會日暮，至平旦乃招之。店人言：道人房正在店牆下，昨夜過半，牆忽頹，遂遭壓死。錢大驚歎，謂此人能知於前而不能審於後。豈冥數巳定，非智慮算度所可脫耶？,WIKI,宋稗類鈔,187
師友,廣昌黃崧甫主政永年，為新城陳凝齋大令道之師。而崧甫之友若寧化雷副憲鋐、宣城劉觀察方藹、雲南傅中丞為詝、劉司寇吳龍，皆海內賢者，並折節樂與凝齋交，皆以師友之禮事之。凝齋所自取之友，則為海寧祝洤、新建夏之瀚，每聚首，輒相與講習正學。,WIKI,清稗類鈔,114
後娶,凡庸之性，後夫多寵前夫之孤，後妻必虐前妻之子；非唯婦人懷嫉妒之情，丈夫有沈惑之僻，亦事勢使之然也。前夫之孤，不敢與我子爭家，提攜鞠養，積習生愛，故寵之；前妻之子，每居己生之上，宦學婚嫁，莫不為防焉，故虐之。異姓寵則父母被怨，繼親虐則兄弟為讎，家有此者，皆門戶之禍也。,CTEXT,顏氏家訓 ,133
門閥,曲沃裴度由附貢捐納主事，雍正間，官至江西巡撫。子宗錫，由監生捐納同知，乾隆間，歷撫安徽、雲南、貴州。兩世均以貲進也。,WIKI,清稗類鈔,58
忠藎,光緒庚子之變，英山王伯唐主事鐵珊方在都，意謂拳匪排外，適啟外侮，各國必聯合興師以見攻也。其寄族伯蕊修書云：「聯軍必至，非驕將亂民所能敵，都城如陷，誓以身殉。」城破，遂死之。,WIKI,清稗類鈔,86
虛心,謂其不能與己並立，于至聖之域，觀教化之大行也，不然行發于身，加于人，言發乎邇見乎遠，苟不慎也，敗辱隨之，而後思欲不貳，過其于聖人之道，不亦遠乎。而夫子尚肯謂之其殆，庶幾孟子尚復謂之具體而微者哉，則顏子之不貳，過盡在是矣。,GJTS-XXD,古今圖書集成·學行典,110
心意,先生謂遵巖子曰：正心，先天之學也。誠意，後天之學也。遵巖子曰：必以先天後天分心與意者，何也。先生曰：吾人一切世情嗜慾，皆從意生，心本至善，動於意始有不善，若能在先天心體上立根，則意所動自無不善，一切世情嗜慾自無所容，致知工夫自然，易簡省力，所謂後天而奉天時也。若在後天動意上立根，未免有世情嗜慾之雜纔，落牽纏便費斬截，致知工夫轉覺繁難，欲復先天心體便有許多費力處，顏子有不善未嘗不知，知之未嘗復行，便是先天易簡之學。原憲克伐，怨欲不行，便是後天繁難之學，不可不辨也。,GJTS-XXD,古今圖書集成·學行典,233
忠藎,其督雲貴也，雲南漢、回民方互鬬，黠者煽為亂，自署督潘忠毅公鐸殉難後，會城為回所踞，守土大吏徐之銘輩寖與為緣。勞自勘黔案拜總督之命，馳抵昆明，僚屬裴俟進止。或尼其出入，乃曰：「吾嘗單騎入廣東，島夷萬計，視之蔑如也，豈懾叛回哉？」遂入城，漢、回軍民旨郊迎，如抵粵時。既至，語屬吏曰：「漢、回仇殺，乃械鬥案，非軍務也。」益開誠心，安反仄，武員中有持兩端者，感其忠藎，旨革面以功名自奮，滇事始可收拾，賊乃漸平。勞常佩小印，文曰「忠信篤敬」，至是人益服其可行於蠻貊焉。,WIKI,清稗類鈔,229
物我,所論大抵皆得之，然鄙意亦有未安處。如滿腔子是惻隱之心，此是就人身上指出，此理充塞處最為親切，若于此見得即萬物一體，更無內外之別，若見不得，卻去腔子外尋覓，則漭漭蕩蕩愈無交涉矣。陳經正云：我見天地萬物，皆我之性，不復知我身之為我矣。伊川先生曰：他人食飽，公無餒乎。正是說破此病，亦云釋氏以虛空沙界為己身，而不知其父母所生之身，亦是說此病也。,GJTS-XXD,古今圖書集成·學行典,169
篤行,康時匡，又名鳴朝。嘗倡建義田，創義渡，賑貧活族，自甘蔬水，有范文正竇燕山之風。年八十，口誦樂天達哉，行而逝。中丞鄒南皋元標為銘其墓。,GJTS-XXD,古今圖書集成·學行典,66
論樂,畫野依德星，開鄽對廉水，接越稱交讓，連樹名君子，數非唯二失，升階無三止，探甑不凝塵，正冠還避李，寄言蘧伯玉，無為嗟獨恥。與君媾新歡，託配於二儀，充列于紫微，升降焉可知，何梧攀鳳翼，雲雨散洪池。,CTEXT,藝文類聚 ,96
孝友,康熙己未，聖祖詔開博學宏詞科，李因篤被徵，以母老辭，閣臣聞其名必欲致之，人吏承風旨加意敦迫。將以死拒，母勸之曰：「兒死固佳，七十老人將何依乎？」不得已，始涕泣就道。應試入翰林，與朱彝尊、潘耒、嚴繩孫稱四布衣。授官後，即上疏乞養，情詞懇惻，詔許放歸。疏中有曰：「內閣學士臣項景襄，李天馥等旁採虛聲，先後以臣因篤姓名聯塵薦牘，獲奉諭旨，吏部尊行，陝西督撫促臣應詔赴京。臣自念臣母年踰七十，屬歲多病，又緣避寇墜馬，左股撞傷，晝夜呻吟，久成廢疾，因頓牀褥，轉側須人。臣年四十有九，兒女并無，母子煢煢，相依為命，躬親扶持，跬步難離，隨經具呈哀辭，亦第移咨吏部。吏部謂稱親援病，恐有推諉，一概駁回。而台司郡邑絡繹遣臣長行，急若風火。臣趨期之限，雖迫於戴星，而問寢之私，倍懸於愛日。然呼天莫應，號泣於途，心緒荒迷，如墜雲霧，低頭轉瞬，輒見臣母在前，寢食俱忘，肝腸迸裂。」既歸，奉母家居，旦夕不離。因篤，字天生，陝西富平人。,WIKI,清稗類鈔,404
講學,熹謂《論語》固非口耳所可傳授，然其閒自有下工夫處，不待學佛而後知也，學佛而後知則所謂《論語》者乃佛氏之《論語》，而非孔氏之《論語》矣。《來書》云因語孟見理，然後知佛氏事理俱無礙之說。熹按上文，言因佛學見性，此言因語孟見理，理與性同乎？異乎？幸剖析言之，以曉未悟，但恐真見語孟所言之理，則釋氏事理無礙之閒所礙多矣。《來書》云幽明之故、死生之說、晝夜之道，初無二理，明之於幽、生之於死，猶晝之於夜也。鬼神之情狀見乎幽者為不可誣，則輪回因果之說有不可非者，謂上智不在此域，可也。謂必無是理，不可也。熹竊謂幽明、生死、晝夜固無二理，然須是明於大本，而究其所自來,GJTS-XXD,古今圖書集成·學行典,276
性,性惟虛也，惟靈也，所謂仁義禮智者安從生。曰：性其猶鑑乎。鑑者善應而不留，物來則應，物去則空，鑑何有焉。鑑無有而能有其有者也。曰：性惟虛也，惟靈也，則惟其善者也。而惡安從生。曰：其生於蔽乎。氣質者性之所寓也，亦性之所由蔽也。氣質異而性隨之譬之珠焉。墜於澄淵則明；墜於濁水則昏；墜於污穢則穢；墜於澄淵上智是也；墜於濁水凡庶是也；墜於污穢下愚是也。故曰：氣質異而性隨之。朱子曰：氣以成形理亦賦焉。天果物，物而賦之耶。曰：天地閒隔塞充滿皆氣也。氣之靈則性也。,GJTS-XXD,古今圖書集成·學行典,225
孝弟,宋尚書沂六世孫，弱冠哭父，耳鼻出血。事母至孝，與庶弟明睿同居，共產有瑞榆之徵。時州郡新附多盜賊，忠出貲募鄉夫掩捕之。元貞閒，饑疫忠貸錢穀以賑閭里，而葬其死者。明年大穰里人，齎錢穀酬約忠歎曰：饑民近得一飽，吾忍取其宿逋耶。悉取券對眾焚之，其孝義為鄉邦所推。,GJTS-XXD,古今圖書集成·學行典,127
邊議,明於禍福之實者，不可以虛論惑也；察於治亂之情者，不可以華飾移也。是故不疑之事，聖人不謀，浮游之說，聖人不聽。何者？計不背是實而更爭言也。是以明君先盡人情，不獨委夫良將，脩己之備，無恃於人，故能攻必勝敵，而守必自全也。,CTEXT,潛夫論 ,108
名實,高士於孔子六。世孫子順子順曰：世無其人也抑。可以為次。其魯仲連乎。王曰：魯仲連強作之者，非體自然也子。順曰：人皆作之作之不，止乃，成君子。作之不變習與體成體成，則自然也如。子順之論乃孟，軻氏堯舜性之湯。武反之五霸假之，久假而不歸安。知其非有之論也。善乎涑，水先生曰：假者文具而實不從，之謂也。文具而實不，從其國家，且不可保況。東坡先生曰：假之與性其本。亦異矣豈論歸，與不歸哉。雖久假而不，歸猶非其有也。予每誦強作。之者非體自然二語三，太息也。《書》：鞠躬便辟不足為恭，長號泣。涕不足為哀，敝衣糲食不足。為儉三者以，之欺人可矣感。人則未也，君子所以感。人者其惟誠乎。欺人者不，旋踵人必知。之感人者益。久而人益信之。《避暑錄話》：孔孟皆力詆，愿人余少不。能了以為。居之似忠信行。之似廉潔終，愈於不為忠,GJTS-XXD,古今圖書集成·學行典,348
二柄,明主之所導制其臣者，二柄而已矣。二柄者，刑、德也。何謂刑德？曰：殺戮之謂刑，慶賞之謂德。為人臣者畏誅罰而利慶賞，故人主自用其刑德，則群臣畏其威而歸其利矣。故世之姦臣則不然，所惡則能得之其主而罪之，所愛則能得之其主而賞之。今人主非使賞罰之威利出於己也，聽其臣而行其賞罰，則一國之人皆畏其臣而易其君，歸其臣而去其君矣，此人主失刑德之患也。夫虎之所以能服狗者、爪牙也，使虎釋其爪牙而使狗用之，則虎反服於狗矣。人主者、以刑德制臣者也，今君人者、釋其刑德而使臣用之，則君反制於臣矣。故田常上請爵祿而行之群臣，下大斗斛而施於百姓，此簡公失德而田常用之也，故簡公見弒。子罕謂宋君曰：「夫慶賞賜予者，民之所喜也，君自行之；殺戮刑罰者，民之所惡也，臣請當之。」於是宋君失刑而子罕用之，故宋君見劫。田常徒用德而簡公弒，子罕徒用刑而宋君劫。故今世為人臣者兼刑德而用之，則是世主之危甚於簡公、宋君也。故劫殺擁蔽之主，非失刑德而使臣用之而不危亡者，則未嘗有也。,CTEXT,韓非子 ,417
廉儉,上元董文恪公教增以翰林入直軍機，出為外吏，彊毅不阿。任川藩時，俗尚華侈，董力矯之，務為儉約。每公宴，誡不用優伶。總督勒保以春酒召，董至門，已通刺矣，聞音樂聲即返。勒為之撤樂，乃復至，飲盡歡，風尚為之一變。,WIKI,清稗類鈔,102
任道,崇寧二年四月，言者論其本因姦黨論薦得官，雖嘗明正罪罰，而敘復過優，今復著書，非毀朝政，於是有旨追毀出身以來文字，其所著書，令監司覺察。先生於是遷居龍門之南，止四方學者曰：尊所聞行所知可矣，不必及吾門也。五年，復宣義郎致仕，時《易傳》成書已久，學者莫得傳授。或以為請，先生曰：自量精力未衰，尚覬有少進耳。其後寢疾，始以授尹焞、張繹。大觀元年九月庚午，卒於家，年七十有五。於疾，革門人進曰：先生平日所學，正今日要用。先生力疾，微視曰：道著用便不是。其人未出寢門，而先生沒。初，明道先生嘗謂先生曰：異日能使尊嚴師道者，吾弟也。若接引後學，隨人材而成就之，則予不得讓焉。先生既沒，昔之門人高弟多已先亡，無有能形容其德美者。然先生嘗謂張繹曰：我昔狀明道先生之行我之道，蓋與明道同，異時欲知我者，求之，於此文可也。按《聞見後錄》：司馬文正公在洛陽修史日，伊川先生程頤正叔為布衣，年尚少，其見亦有。時今為伊川學者，以《文正齋記》中有曰：正叔云以為字伊川者，非也。,GJTS-XXD,古今圖書集成·學行典,424
善惡,君子之於善道也，大則大識之，小則小識之，善無大小，咸載於心。然後舉而行之，我之所有既不可奪，而我之所無又取於人，是以功常前人而人後之也。故夫才敏過人未足貴也，博辯過人未足貴也，勇決過人未足貴也，君子之所貴者，遷善懼其不及改惡，恐其有餘。故孔子曰：顏氏之子其殆庶幾乎，有不善未嘗不知，知之未嘗復行，夫惡猶疾也，攻之則益悛，不攻則日甚，故君子相求也，非特興善也，將以攻惡也，惡不廢則善，不興自然之道也。易曰：比之匪人不利，君子貞大往小來，陰長陽消之謂也。先民有言：人之所難者二樂，攻其惡者，難以惡告人者難，夫唯君子然後能為，己之所難能致人之所難，致既能其所難也。猶恐舉人惡之，輕而舍己惡之，重君子患其如此也，故反之、復之、鑽之、核之、然後彼之所懷者竭，始盡知己惡之重矣，既知己惡之，重者而不能取，彼又將舍己況拒之者乎。舜之在鄉黨也，非家饋而戶贈之也，人莫不稱善焉。象之在鄉黨也，非家奪而戶掠之也，人莫不稱惡焉。由此觀之，人無賢愚，見善則譽之，見惡則謗之，此人情也。,GJTS-XXD,古今圖書集成·學行典,430
聖門諸賢,孔子為宰則為宰，為陪臣則為陪臣，皆能發明大道孟子必得賓師之位，然後能明其道猶之有許大形象，然後為泰山許多水，然後為海以此未及孔子。孔子沒，曾子之道日益光大，傳孔子之道者，曾子而已，曾子傳之子思，子思傳之孟子，孟子死不得其傳，至孟子而聖人之道益尊。孔孟之分只是要別箇聖人賢人，如孟子若為孔子事業，則儘做得只是難似聖人，譬如剪綵以為花，花則無不似處，只是無他造化功綏，斯來動斯和此是不可及處。仲尼聖人其道大當定哀之時，人莫不尊之，後弟子各以其所學行異端，遂起至孟子時不得不辯也。,GJTS-XXD,古今圖書集成·學行典,237
任道,仲舒治國，以春秋災異之變推陰陽所以錯行，故求雨，閉諸陽，縱諸陰，其止雨反是；行之一國，未嘗不得所欲。中廢為中大夫。先是遼東高廟、長陵高園殿災，仲舒居家推說其意，草槁未上，主父偃候仲舒，私見，嫉之，竊其書而奏焉。上召視諸儒，仲舒弟子呂步舒不知其師書，以為大愚。於是下仲舒吏，當死，詔赦之。仲舒遂不敢復言災異。仲舒為人廉直。是時方外攘四裔，公孫弘治春秋不如仲舒，而弘希世用事，位至公卿。仲舒以弘為從諛，弘嫉之。膠西王亦上兄也，尤縱恣，數害吏二千石。弘乃言於上曰：獨董仲舒可使相膠西王。膠西王聞仲舒大儒，善待之,GJTS-XXD,古今圖書集成·學行典,252
講學,不先天而開，人各因時而立政，愚謂此言先天與文言之先天不同，文言之云先天、後天乃是左右參贊之意，如《左傳》云實先後之意思，即在中間正合天運，不差毫髮，所謂啐喙同時也。此序所云先天卻是天時未至，而妄以私意先之，若耕穫菑畬之類耳，兩先天文同而意不同，先天、先時卻初不異，但上言天下言人，上言時下言政，于文為協耳。窺聖人之用心，愚謂孟子言堯舜之治天下豈無所用其心哉？言用心莫亦無害於理否？,GJTS-XXD,古今圖書集成·學行典,190
處世,以事生事，又以事止事，譬猶揚火而使無焚也。以智生患，又以智備之，譬猶撓水而欲求其清也。天下是非無所定，世各是其所善，而非其所惡。夫求是者非求道理也，求合於己者也，非去邪也。去迕於心者，今吾欲擇是而居之。擇非而去之，不知世所謂是非也。故治大國若烹小鮮，勿撓而已夫趣合者，即言中而益親身疏而謀，當即見疑。今吾欲正身而待物，何知世之所從規我者乎。吾若與俗遽走，猶逃雨無之而不濡，欲在於虛則不能虛。若夫不為虛而自虛者，此所欲而無不致也。故通於道者如車軸不運於己，而與轂致於千里，轉於無窮之原也。,GJTS-XXD,古今圖書集成·學行典,243
孝弟,母喪，哀毀骨立。闔家六十餘口同爨五十餘年，未嘗析箸。樂善恤貧，喜為人解紛。盜嘗夜入其室行竊以去。至數日後潛送還，云家訓嚴肅，務在敦本，業遵古道。次子琠領弘治辛酉鄉薦，任京山知縣。耀寄書惟以清慎相勖，琠奉父訓唯謹。黃詔，字天語，號毅齋，三都人，選貢純孝有大節，刲股愈祖疾。邑人余鋟為之記。,GJTS-XXD,古今圖書集成·學行典,143
義俠,一日，叟方輟飲步山中，突有老僕擁一女郎至，見叟，則下拜，叟拂袖逕去。時已薄瞑，遂失所在，居人奇之，叩女郎以顛末。女郎操南音曰：「叟，游俠士也。我父宦於浙，叟乃來歸，自稱曰勇士。父奇其貌，禮之殊眾賓，叟安之，未嘗謝。明年，父遭權貴忌下獄，就道之日，忽失叟跡。明年父歸，未嘗不興言感叟也。」初，女之父下獄後，叟欲拯之者屢矣，猶以為未得間。會某相子好劍術，無師，欲募天下勇者精其術，雖萬金勿吝。叟挺然往，旬日之間，技大進，某相乃進叟而謂之曰：「子傅我兒，技乃大進，我實嘉子。子有何欲，我必從之。」叟乃乘間以女父事進，並告之曰：「能拯若人，感如身受。」父遂以是歸。知叟所為，感甚，誓欲跡之，顧病癃勿果，乃教女覓叟，跋涉長途，有日矣。今始遇之，何圖絕裾若此，施恩不望報，仁哉叟也。居民相與嗟咤，始知叟乃非常人也。,WIKI,清稗類鈔,351
孝弟,拜太夫人於堂上。而太夫人壽考康寧備五福之盛。公奉觴上壽，兄弟怡怡，子孫繩繩，當世鮮與比。檇李之閒瞻望咨嗟，而山川草木亦與有榮焉。公既得以申孝友之情于親，而當世之人又有以知，聖天子孝治天下，深仁厚德錫類無窮焉。公世本洛陽，自大理評事。公晉隨駕南渡，晉生煜，煜生學士，顯於開禧紹定。今兄弟德行道義又為當世所重,GJTS-XXD,古今圖書集成·學行典,152
正直,漕督施世綸有權術，尹京兆時，步軍統領託和諾行驕縱，轎前常擁八騶，施遇諸途，乃拱立道旁，長揖以俟。託驚駭，下轎問之。施忽厲聲曰：「國制非王公不設騶馬，吾以為諸王至此，拱立以俟，孰意汝也。」欲劾之，託謝，乃已。俗呼曰「施青天」。,WIKI,清稗類鈔,112
孝弟,性至孝，經史過目不忘，九歲母病，劇割股救禱，願以身代事，繼母尤篤，聞父殉難，永州偕兄逢，時洒泣扶柩值，寇兵阻隔，未遂而歸，時繼母病篤，號哭者數日，夜奮然曰：母若弟任之，兄永州之行任之，弟遂閒關萬里，匍匐達永哭訴，各憲得荷具題扶櫬歸家，竟以病孱嘔血，支床飲泣，慘日劇及聞，恩贈，命下即撫心長慟，曰：兒事已盡，死復何憾，遂殞有司，上其事旌獎，屢加焉駱念，庵贊之曰：忠而死，孝而死，死等耳，酈生賢士赴難湘水，伏關帝里，枯血胼趾病，終不起，父也如此，復有厥子嗚呼，難矣，豈非其實行，可傳與。,GJTS-XXD,古今圖書集成·學行典,241
孝弟,乃削髮為僧，刺血寫經。遍天下尋之，至燕值國。方會僧六萬三千人，何於會煉。臂有一僧問：有何願，受此苦。何具言所以。僧云：京兆府金鄉，縣張官人宅，問之。即往，詢求乃知俱往吉州仕宦矣。何到吉州大和，得知，張名守德，為大和尹。乞食至門，曰：我信州人，有母在此閽。入言母出不復認。何言：我辛酉生，母乙巳生。具言，外氏祖父母方記憶。相向大哭。蓋母由他人三易主矣。張令加冠巾，約為兒，許為娶婦。何曰：初，事佛求母。豈可得母負吾初。心乃陳省，以母不當擄。張以為買，引法力爭之。何日哭於省前。當有仁人，哀而助之者。後竟得母以歸。寫經母血盡，長素母容枯。燒蠟煉頂臂，孰非母肌膚。豈不痛至骨，為母忍斯須。南北萬餘里，來往如趁虛。天高孝可感，報應非浮屠。出門訪東家，遇否不可虞。茫然求我天，再見得所圖。昔者別兒時，那有此頭顱。明明陳左驗，大慟絕復蘇。向來相人，泣下成欷歔。收淚相勞苦，何異得乳雛。不即遂其志，彼張非丈夫。冠巾有婦子，諒亦母所娛。為佛再有母，初志不敢渝。但期百年內，奉母與佛俱。雖非聖賢事，區區守其愚。為君賦高誼，感我真窮孤。棄我十二年，人母我獨無。天涯尚可尋，地下不可呼。,GJTS-XXD,古今圖書集成·學行典,482
仁,若且欲曉得仁之名義，則又不若且將愛字推求，若見得仁之所以愛，而愛之所以不能盡仁，則仁之名義意思瞭然在目矣。初不必求之於恍惚有無之閒也。又細看言仁序云：雖欲竭力以為仁而善之，不名其弊有不可勝言者，此數句似未安為仁，固自須當明善，然仁字主意不如此，所以孔子每以仁智對言之也。近年說得仁字與智字都無分別，故於令尹子文陳文子事說得差殊氣象淺迫，全與聖人語意不相似，觀此序文意思，首尾恐亦未免此病。又以愛論仁猶升高自下尚可，因此附近推求庶其得之，若如近日之說則道近求遠，一向沒交涉矣。此區區所以妄為，前日之論而不自知其偏也。,GJTS-XXD,古今圖書集成·學行典,257
性,此文定之說，故其子孫皆主其說，而致堂五峰以來，其說益差，遂成有兩性：本然者是一性，善惡相對者又是一性。他只說本然者是性，善惡相對者不是性，豈有此理。然文定又得於龜山，龜山得之東林常總。總，龜山鄉人，與之往來，後住廬山東林。龜山赴省，又往見之。總極聰明，深通佛書，有道行。龜山問：孟子道性善，說得是否。總曰：是。又問：性豈可以善惡言。總曰：本然之性，不與惡對。此語流傳自他。然總之言，本亦未有病。蓋本然之性是本無惡。及至文定，遂以性善為贊歎之辭；到得致堂五峰輩，遂分成兩截，說善底不是性。若善底非本然之性，卻那處得這善來。既曰贊歎性好之辭，便是性矣。若非性善，何贊歎之有。如佛言善哉。為贊歎之辭,GJTS-XXD,古今圖書集成·學行典,296
隱逸,九丹開石室，三徑沒荒林，仙人翻可見，隱士更難尋，籬下黃花菊，丘中白雪琴，方欣松葉酒，自和遊山吟。又《尋周處士弘讓詩》曰：試遂赤松遊，披林對一丘，梨紅大谷晚，桂白小山秋，石鏡菱花發，桐門琴曲愁，泉飛疑度雨，雲積似重樓，王孫若不去，山中定可留。又《賦得嵇叔夜詩》曰：山林重明滅，風月臨囂塵，著書惟隱士，談玄止谷神，鴈重翻傷性，蠶寒更養身，廣陵餘故曲，山陽有舊鄰，俗儉寧妨患，才多反累身，寄言山吏部，無以助庖人。,CTEXT,藝文類聚 ,203
孝弟,岷藩教授，博覽群書，潛心理學，事父孝，一日，與父入山遇虎，無避倉皇泣告：願舍父食己。虎並舍之而去，人咸稱異，作《猛虎歌》紀其事。,GJTS-XXD,古今圖書集成·學行典,64
樂府,白馬騂角弓，鳴鞭垂北風，要途問邊急，雜虜入雲中，薄暮雪雲起，飛沙被遠松，棄別中國愛，要冀胡馬功，但令塞上兒，知我獨為雄。,CTEXT,藝文類聚 ,60
必己,君子之自行也，敬人而不必見敬，愛人而不必見愛。敬愛人者，己也；見敬愛者，人也。君子必在己者，不必在人者也，必在己無不遇矣。,CTEXT,呂氏春秋 ,61
孝弟,高鈿，號鼎恆，乙卯舉於鄉，公車屢上不偶，乃謁選得華州守。州號難治，公至則懲猾吏祛積蠹，興利除害愛民若子，民奉之若慈母。期年而州大治，是時總制以首薦及鈿。鈿念父年踰八十，恐不能以朝夕待，每對客言及，輒涕泗流，連居恆常自抑鬱，遂稱病，作陳情疏遍上。當道始得以養親予歸。鈿性孝友嚴重，雖宦成必肅衣冠侍左右。有弟五人，友于惟均。歸一年，而父卒，鈿亦以過哀毀立，捐館舍華。人聞之，為之祀。公於名宦祠子四人，曰涺曰汲曰沆曰灝為諸生，皆食餼於庠。孫八人，曾孫二十餘人。,GJTS-XXD,古今圖書集成·學行典,227
志道,嘉靖丁未進士，筮仕兵曹壽，王薨百艘載宮嬪自楚返，先生為監所過州邑，戒役夫具糗以待舟無留，行邑不騷擾，出為漳南僉事，會上杭民據險為寇，先生單騎往諭斬其魁，築城設倅以鎮之，為建塾延師教其子弟，倭犯漳浦，出奇制勝，以功進一級，其後再犯再敗之，粵寇王子文等流入閩，先生前所撫上杭，民感先生不殺，集鄉兵邀擊賊於路，大破之，昔為南主客時，晉尚寶少卿，出為陝西參政甫，三年而歸，又二十二年乃有南太常卿之命，辭不赴。先生之學致知極，王新建之詣，研幾契陳新會之奧，悟性於修，修悟雙融常曰：旴江言性有不學不慮之說。以此言性是矣，但世人不無習氣之蔽，不知兢兢業業，操練研摩以入精實，而冒認以為不學慮之性，其不流於恣而叛道者，幾希又曰：先天無體舍，後天亦無所謂先天矣。故修後天正以完先天之性，故全修是性，全性是修，此先生之學之概也，艾年掛冠屏居靜存與同郡，鄒南皋羅公廓鄒泗山劉瀘瀟諸同志，往復商確，或操舟遠訪，至老不倦，四方從學如雲，本邑歐陽鳴鳳、王必彰、劉允伸稱高弟焉，臨卒猶會講西原山，忽舉手示客曰：病趣輿歸。逾日而逝，豫自銘其墓，所著有《三益會語》、《仰慈膚見》、《支筇漫語》、《廣仁彙編》、《友慶堂續稿》。,GJTS-XXD,古今圖書集成·學行典,495
符命,其初育則靈光鑒于室隩，嘉禾滋于邑壤，其望舊廬，有火光之異，其渡呼沱，有河合之應，西門君惠，先識其諱，強華獻符，千里同驗，劉歆改名而隕其身，王長錯卦而見吉兆，故王遵謂之天授，非人力也。覽廢興之運會，觀徵瑞之攸祚，審天應之萌兆，察人物之所附，念功成而道退，無非次而妄據，後之人，誠能昭然遠覽，曠然深悟，收莽述之闇惑，忠鄧耿之弘慮，好謀而要成，臨事而知懼，距張玄之邪說，思在三之明數，則福祿衍於無窮，亦世不失其通路矣。,CTEXT,藝文類聚 ,206
威儀,真宗出喜雨詩示二府，王文正公袖歸諭同列，曰：上詩有一誤字。王欽若曰：此亦無害。欽若退，密奏之。翌日，上怒，謂公曰：昨日詩有誤字，何不奏來。公再拜謝樞密，馬知節具以實奏，又曰：王旦略不辨，真宰相器也。上顧公笑。《談圃》：黃魯直得洪州解頭，赴省試。公與喬希聖數人待榜，相傳魯直為省元，同舍置酒。有僕自門被髮大呼而入，舉三指問之。乃公與同舍三人，魯直不與。坐上數人皆散去，至有流涕者。魯直飲酒自若，飲酒罷與公同看榜，不少見於顏色。《名臣言行錄》：彭思永始就舉時，貧無餘貲，惟持金釧數隻棲於旅舍，同舉者過之。眾請出釧為翫,GJTS-XXD,古今圖書集成·學行典,256
孝弟,事母孝友，兄弟無閒言。母喪，廬墓三載，蛇虎不傷。鄉曲稱長者。紹熙中，累舉授大庾縣尉，民有父子訟者，歷臺府三歲不能決之，茂訓以一言，而孝慈如初。父世賢病篤，康臣與妻劉氏刲股療之，父即愈。慶元二年，郡守林奏上其事，奉旨旌表，立旌孝坊。,GJTS-XXD,古今圖書集成·學行典,115
方正,夏侯泰初與廣陵陳本善。本與玄在本母前宴飲，本弟騫行還，徑入，至堂戶。泰初因起曰：「可得同，不可得而雜。」,CTEXT,世說新語 ,52
科名,嘉祐中，士人劉幾好為怪險之語。學者翕然效之，遂成風俗，歐陽公深惡之。會公主文，決意痛懲。凡為斯譎者，一切棄黜。有一舉人論曰：「天地軋，萬物茁，聖人發。」公曰：「此必劉幾也」。戲續之曰：「秀才刺，試官刷。」乃以朱筆塗抹之。自首至尾，謂之紅勒帛，大批謬字榜之，既而果幾也。復數年，公為御試考官，而幾仍在廷。公曰：「除惡務盡，今必痛斥輕薄子，以清文章之害。」有一士人論曰：「太上收精藏也，於冕旒之下。」公曰：「吾已得劉幾矣。」既黜，乃吳人蕭稷也。是時試堯舜性之賦。有云：「故得靜而延年，獨高五帝之壽。動而有勇，形為四罪之誅。」公大稱賞，擢為第一。及唱名，乃劉輝。有識之者，此即劉幾也。公愕然久之。,WIKI,宋稗類鈔,295
篤行,性恬，退與人無競，有里人售田得錢，去已復毒其妻。詬於門，即以田歸之，仲子令武強迎養官，舍問讞獄，有平反，則色喜。否則，輟食徬徨立。既受封章一御，輒卻曰：食人之食者，受人之事，乘人之車者，分人之憂。一田舍翁何功於上而服此。稱封君十餘年，屋不加楹，田不加畝，而急人之難，未嘗以無為辭。其為長者行類如此，以子伸封文林郎河間知縣，以子傅贈刑部員外郎，再以子伸贈太僕寺少卿。,GJTS-XXD,古今圖書集成·學行典,182
孝弟,按史籍古之人稱孝子者。顏烏親沒未葬，行泣道閒群烏銜土成墳。烏口皆傷，陳大竭親死廬墓側哭泣聲，不忍聞烏口嘐嘐。若助其哀奠，獻畢烏亦為之不啄益之之孝，無愧二子。雖欲烏之不來不可也。烏之來益之固自以為適然。耳名其堂而張之，以文非益之意也。然烏知彼二子者，在當時不自以為適然，也哉。語曰：愛其人者，及其屋上之烏。予與益之交，甚篤而訓則。予兄子婿也，悼其兄請之尤懇予，於是乎書。,GJTS-XXD,古今圖書集成·學行典,184
篤行,五歲失怙恃，育於嫂，即從兄受學。每篝燈夜讀，聲朗朗。徹曙為文，根柢六經，伸紙疾書，千萬言立就。尢篤於孝友，言及二人輒哽咽涕泗。事兄嫂盡禮，雖異居，晨夕必往省。及所得館榖，悉付兄聽其指揮，錙銖未嘗私也。,GJTS-XXD,古今圖書集成·學行典,100
實貢,夫志道者少友，逐俗者多儔。是以舉世多黨而用私，競比質而行趨華。貢士者，非復依其質榦，準其材行也，直虛造空美，掃地洞說。擇能者而書之，公卿刺史掾從事，茂才孝廉且二百員。歷察其狀，德侔顏淵、卜、冉，㝡其行能，多不及中。誠使皆如狀文，則是為歲得大賢二百也。然則災異曷為飢？此非其實之效。,CTEXT,潛夫論 ,140
量力,聘士彭城姜肱伯雅京兆韋著休明靈帝，踐祚太后臨朝，陳竇以忠見害，中常侍曹節秉國之權大作威福，翼寵名賢以弭己，謗於是起，姜肱為犍為太守著東海相，肱告其人吾以虛獲實蘊藉聲價盛明之際尚不委質，況今政在家哉。遂乘桴浮海，莫知其極，而著驩以承命駕言宵征，民不見德唯戮是聞。論輸左校。謹按易稱君子之道，或出或處或默或語，傳曰：朝廷之人入而不能出，山林之士往而不能返，言各有長也。孔子嘉虞仲夷逸作者七人，亦終隱約姜肱高尚，其事見得思義，豈不綽綽有餘裕哉。韋著邁種其德少有，云補可也。虐刑以逞民心怨痛，德薄位尊力小任重，古人懼旃鮮能不及矣。,GJTS-XXD,古今圖書集成·學行典,261
治家,世間名士，但務寬仁；至於飲食饟饋，僮僕減損，施惠然諾，妻子節量，狎侮賓客，侵耗鄉黨：此亦為家之巨蠹矣。,CTEXT,顏氏家訓 ,51
勉學,有客難主人曰：「吾見彊弩長戟，誅罪安民，以取公侯者有矣；文義習吏，匡時富國，以取卿相者有矣；學備古今，才兼文武，身無祿位，妻子飢寒者，不可勝數，安足貴學乎？」主人對曰：「夫命之窮達，猶金玉木石也；脩以學藝，猶磨瑩雕刻也。金玉之磨瑩，自美其礦璞，木石之段塊，自醜其雕刻；安可言木石之雕刻，乃勝金玉之礦璞哉？不得以有學之貧賤，比於無學之富貴也。且負甲為兵，咋筆為吏，身死名滅者如牛毛，角立傑出者如芝草；握素披黃，吟道詠德，苦辛無益者如日蝕，逸樂名利者如秋荼，豈得同年而語矣。且又聞之：生而知之者上，學而知之者次。所以學者，欲其多知明達耳。必有天才，拔群出類，為將則闇與孫武、吳起同術，執政則懸得管仲、子產之教，雖未讀書，吾亦謂之學矣。今子即不能然，不師古之蹤跡，猶蒙被而臥耳。,CTEXT,顏氏家訓 ,336
義俠,自北宋范文正公以來設置義莊，至本朝，崇尚風義，凡以義田義產敬宗收族上聞者，歲不下百十家，其父子兄弟賡續推衍，立法之善及其後遺澤之長者，則莫如江右新城陳氏。陳據高貲已百年，自贈光祿大夫道始置義田二千石，其諸子金衢嚴道守誠、陳州府知府守貽、內閣中書守中、江蘇按察使守訓、內閣中書守譽，先後增益學田、祭田、小宗義田至七千石，嘉慶時詳具文簿，牒於縣府行省，以達於部，得旨旌獎。時光祿之孫倉場侍郎觀、禮部侍郎用光，曾孫工部侍郎希曾，均在朝列，具摺入謝。仁宗召見而垂詢焉。而希曾兄浙江道御史希祖、用光姪翰林蘭祥，及其他封胡羯末官曹郎監司、取甲乙科者，期功房從中多至數十人，可謂盛矣。,WIKI,清稗類鈔,285
孝弟,兩親早卒，事繼母甚謹。家貧，授徒以養，弟妹畢婚嫁。正德七年流賊奄至其家，獻以母疾不忍去，賊感其孝，遺以金。按察學使巡撫先後旌其閭。正德丁丑舉進士，乞歸省親，己卯逆濠之變，負母奔石塘鋪松林之麓。時六月亢暑，遂感熱疾，三月而卒。,GJTS-XXD,古今圖書集成·學行典,112
說疑,又曰：「以今時之所聞田成子取齊，司城子罕取宋，太宰欣取鄭，單氏取周，易牙之取衛，韓、魏、趙三子分晉，此六人，臣之弒其君者也。」姦臣聞此，蹙然舉耳以為是也。故內搆黨與，外攄巷族，觀時發事，一舉而取國家。且夫內以黨與劫弒其君，外以諸侯之權矯易其國，隱敦適，持私曲，上禁君，下撓治者，不可勝數也。是何也？則不明於擇臣也。記曰：「周宣王以來，亡國數十，其臣弒其君而取國者眾矣。」然則難之從內起，與從外作者相半也。能一盡其民力，破國殺身者，尚皆賢主也。若夫轉法易位，全眾傳國，最其病也。,CTEXT,韓非子 ,238
克己,或問：季布忍焉，可為。曰：能者為之，明哲不為也。或曰：當布之急，雖明哲如之何。曰：明哲不終項仕，如終，焉攸避。,GJTS-XXD,古今圖書集成·學行典,55
孝弟,家貧，善屬文，以七藝補郡庠生。至性天植，事親悉準禮經。父歿，水漿不入口七日，哀毀骨立。里人閔之。及期，嘔血而卒。,GJTS-XXD,古今圖書集成·學行典,56
天運,老聃方將倨堂而應微曰：「予年運而往矣，子將何以戒我乎？」子貢曰：「夫三王、五帝之治天下不同，其係聲名一也。而先生獨以為非聖人，如何哉？」老聃曰：「小子少進！子何以謂不同？」對曰：「堯授舜，舜授禹，禹用力而湯用兵，文王順紂而不敢逆，武王逆紂而不肯順，故曰不同。」,CTEXT,莊子 ,130
講學,灑落兩字，本是黃太史語錄來，延平先生拈出，亦是且要學者識箇深造自得底氣象，以自攷其自得之淺深，不謂不一再傳，而其弊乃至於此，此古之聖賢所以只教人下學處用力，至於此等，則未之嘗言也。《樂記》知言之辨，前書亦已盡之，細看來書，似已無可得說，但未肯放下此一團私意耳。如此則更說甚講學，不如同流合汙著衣喫飯，無所用心之省事也。其餘諸說，未暇悉報願，且於此兩段，反覆自見得從前錯處，然後徐而議之，則彼亦無難語者，幸早報及也。又熹憂患侵凌，來日無幾，思與海內知文，痛相切磨，以求理義全體之至極，垂之來世，以繼聖賢傳付之望，而離群索居，無由會合如季隨者，尤所期重，而相去甚遠，再見恐不可期，此可為深歎恨也。先訓之嚴，後人自不當置議論於其閒，但性之有無善惡，則當舍此而別論之，乃無隱避之嫌，而得盡其是非之實耳。善惡二字，便是天理人欲之實體，今謂性非人欲，可矣。由是而并謂性非天理，可乎？必曰極言乎？性之善而不可名，又曷若直謂之？善而可名之，為甚易而實是也。,GJTS-XXD,古今圖書集成·學行典,420
孝弟,平居定省，服養備極承順。父病，籲天請代，侍湯藥不解帶者年餘。父卒，弟兄廬墓三年，有雙鶴巢于墓側。有司屢加旌獎題其門曰雙孝之門。,GJTS-XXD,古今圖書集成·學行典,63
未通,禹平水土，定九州，四方各以土地所生貢獻，足以充宮室，供人主之欲，膏壤萬里，山川之利，足以富百姓，不待蠻、貊之地，遠方之物而用足。聞往者未伐胡、越之時，繇賦省而民富足，溫衣飽食，藏新食陳，布帛充用，牛馬成群。農夫以馬耕載，而民莫不騎乘；當此之時，卻走馬以糞。其後，師旅數發，戎馬不足，牸牝入陣，故駒犢生於戰地。六畜不育於家，五穀不殖於野，民不足於糟糠，何橘柚之所厭？傳曰：『大軍之後，累世不復。』方今郡國，田野有隴而不墾，城郭有宇而不實，邊郡何饒之有乎？,CTEXT,鹽鐵論 ,226
在宥,夫有土者，有大物也。有大物者，不可以物物；而不物，故能物物。明乎物物者之非物也，豈獨治天下百姓而已哉！出入六合，遊乎九州，獨往獨來，是謂獨有。獨有之人，是謂至貴。,CTEXT,莊子 ,81
求師,四曰：達師之教也，使弟子安焉、樂焉、休焉、游焉、肅焉、嚴焉。此六者得於學，則邪辟之道塞矣，理義之術勝矣。此六者不得於學，則君不能令於臣，父不能令於子，師不能令於徒。人之情，不能樂其所不安，不能得於其所不樂。為之而樂矣，奚待賢者。雖不肖者猶若勸之。為之而苦矣，奚待不肖者。雖賢者猶不能久。反諸人情，則得所以勸學矣。子華子曰：王者樂其所以王，亡者亦樂其所以亡，故烹獸不足以盡獸，嗜其脯則幾矣。然則王者有嗜乎理義也，亡者亦有嗜乎暴慢也。所嗜不同，故其禍福亦不同。,GJTS-XXD,古今圖書集成·學行典,228
儷語,李公甫謁真西山。西山留之小飲，指竹夫人為題曰：「蘄春縣君姓竹氏，可封衛國夫人。」公甫援筆立成，其中頌德云：「常居大廈之間，多為涼德之助。剖心析肝，陳數條之風刺；摩頂放踵，無一節之瑕疵。」末聯云：「於戲，保抱攜持，聯不忘五夜之寢，展轉反側，爾尚形四方之風。」西山擊節，蓋八字用詩書全語。皆婦人事，而形四方之風，又貝竹夫人玲瓏。,WIKI,宋稗類鈔,162
志道,幼而穎異，無書不讀。登嘉靖己未進士，授湖廣長沙府推官，以教化為先行鄉，約明正學，謹權量除強暴，革各郡宿弊，理數千冤獄，陞南京兵部車駕司主事，編黃船清蘆課，未幾告歸，築室考溪，率同志興復水西書院，四方學者會講文成王先生之學，多所發明，年七十餘卒于家，所著有《考溪集》、《水西答問》諸書。,GJTS-XXD,古今圖書集成·學行典,142
符命,仁宗嘗御便殿，有二近侍爭辨，仁宗問之。曰：甲言貴賤在命。乙言由至尊。帝默然，即以二小金合，各書數字藏於中，曰：「先到者保奏給事有勞推恩。」封閉甚嚴。先命乙攜一往東門司，約及半道，命甲攜一繼往。無何，內東門司保奏甲推恩。問之，乃是乙半道傷足，甲遂先到。帝歎曰：「信有命哉！」胡宿每語後進曰：「萬事真實有命，人力計較不得。吾平生未嘗干人，他安能陶鑄我？自有命在，枉費卻閑工夫，枉用卻閑心力。信得命，便養得氣，不挫折也。」元豐中，王岐公珪作宰相。王和父安禮尹京，上眷甚渥，且將大用。岐公乘間奏曰：「京師術者，皆言王安禮明年二月作執政。」神宗怒曰：「執政除拜由朕，豈由術者之言？」他日縱當次補，特且遲之。明春，安禮果拜左丞。珪曰：「陛下乃違前言何也？」上默然久之，曰：「朕偶忘記，信知果是命耶。」,WIKI,宋稗類鈔,344
孝弟,弘治癸亥擢尹邯鄲，將赴任，忽心驚舉身流汗，遂日夜奔走，道經邯鄲，父老願留之，雲曰：吾父八十有五，吾心不安，父未可知。不允留，及抵家，處士終三日矣。雲大哭於道旁，鄉黨士夫驚曰：地之相去，千有餘里。而三日來奔喪，此誠孝子慕親之至，乃能先覺也。莫不稱其孝焉。居喪，寢苫枕塊食淡一如朱氏禮。正德丙寅服闋改知兗之嘉祥，迎養繼母曾，曲盡孝道內外無間言。邑人秦允以疾卒,GJTS-XXD,古今圖書集成·學行典,177
任道,因輪對，遂陳五論：一論讎恥未復，願博求天下之俊傑，相與舉論道經邦之職；二論願致尊德樂道之誠；三論知人之難；四論事當馴致而不可驟；五論人主不當親細事。未幾，除將作監丞，為給事中王信所駮，詔主管台州崇道觀。還鄉，學者輻湊，每開講席，戶外屨滿，耆老扶杖觀聽。自號象山翁，學者稱象山先生。嘗謂學者曰：汝耳自聰，目自明，事父自能孝，事兄自能弟，本無欠闕，不必他求，在乎自立而已。又曰：此道與溺於利欲之人言猶易，與溺於意見之人言卻難。或勸九淵著書，曰：《六經》註我，我註《六經》。又曰：學苟知道，《六經》皆我註腳。光宗即位,GJTS-XXD,古今圖書集成·學行典,255
技勇,國瑞初不識字，後與幕賓討論，遂能文，然縱情聲色，勇力亦稍稍衰矣。至其與李世忠輩交鬨，及在京師鞭寺僧事，固世所習知者也。,WIKI,清稗類鈔,59
農戰,今境內之民，皆曰：「農戰可避，而官爵可得也。」是故豪傑皆可變業，務學詩書，隨從外權，上可以得顯，下可以得官爵；要靡事商賈，為技藝：皆以避農戰。具備，國之危也。民以此為教者，其國必削。,CTEXT,商君書 ,91
名實,曾子曰：響不辭聲，鑑不辭形，君子正一而萬物皆成。夫行非影也，而影隨之；呼非為響也，而響和之。故君子功先成而名隨之。,GJTS-XXD,古今圖書集成·學行典,57
詼諧,郎中曹琰，滑稽便捷。嘗有僧以詩投獻，閱其首篇《登潤州甘露閣》曰：「下觀洋子小。」琰曰：「何不道卑吠狗兒肥。」次閱一篇《送僧》云：「猿啼旅思淒。」琰曰：「何不道犬吠張三嫂。」座中無不大笑。,WIKI,宋稗類鈔,93
孝弟,申其學余觀廖孝子割股，食親事而知，君子之澤入，人深哉。睢古蘭陵郡。晉元公祥所封邑也。世傳公孝，如臥冰類，皆刻苦難及以故。薰其德而善良者，亦苦焉。余撫睢僅期月人，有以廖子狀聞者，廖子家世業農，未嘗讀書識字。厥父疾篤，思肉食切切，廖子貧不能買。遂割股以進疾，即瘳暨母疾。亦然人或以為孝，感所致云夫孝庸行也。割股烈事也，即宿學鉅儒猶或難之。而渠行之易，易者得非天性。孝友砥礪，名節有感。晉元公之遺，教而興起者乎。茲，余既嘉其孝又多其苦。而旌之不容已也。或者曰：君子以全身為孝，樂正子春下堂，而傷其足。數月不出，猶有憂色,GJTS-XXD,古今圖書集成·學行典,256
忠恕,問參乎章伊川先生曰：盡己之謂忠，推己之謂恕，忠體也，恕用也。而明道先生云：忠恕兩字要除一箇，除不得，而吾夫子嘗曰行之以忠是除恕字也，又曰其恕乎，是除忠字也，此一疑也。又忠恕果可以盡一，一果止於忠恕乎，曰：此一段是論語中第一義，不可只如此看，宜詳味之。行之以忠，行處便是恕，其恕乎，所以恕者便是忠，所以除不得也。忠恕相為用之，外無餘事，所以為一。故夫子曰：吾道一，以貫之，而曾子曰忠恕而已矣，而已矣者，竭盡而無餘之詞也。,GJTS-XXD,古今圖書集成·學行典,209
義俠,唐德權，字秉政，桑植人。魁奇有勇力。嘗赴鄂，泊舟江濱，有幼孩墮水，其母挽救之不及亦投水。德權見之，急躍入，游涌波間，久之，挈其母子以出。其家厚遺之，不受。,WIKI,清稗類鈔,77
孝弟,性至孝，七歲母疾篤，晨夕焚香泣中庭，請以身代。持香謁城隍神，伏哭幾絕。忽見黃冠授藥一莖，令煎湯飲，母飲之即愈，亦不知為何藥也就外傅手不釋《孝經》，嘗曰：政本在此，居官者宜置一卷於座右，何國家設科不用此也。慕黃香為人，習溫被扇枕。稍長學曾子先意，承順常若不足。舉嘉靖四十四年進士，授工部主事，歷戶部員外郎中。居郎署十年，三請告省親，留妻侍養，及遷成都知府嘆曰：我必不能叱馭如王陽矣。抵家，蒲伏父前號泣以請。父大怒曰：盡力王事非孝耶。爾好《孝經》不憶始於事親終於事君耶。猶伏地不起，舉杖欲擊之，方起而戒行蒞官。數月大計畢，即請終養歸。時父母年皆七十，躬調甘毳未嘗任下人。父老益好游，日游於故舊家，寒暑不廢，策每秉燭以待閽者，告至，輒趨迎掖入寢室，候寢定而後退。,GJTS-XXD,古今圖書集成·學行典,328
聖人,維天之命，於穆不已，於乎不顯，文王之德之純，假以溢我，我其收之，駿惠我文王，曾孫篤之，維清緝熙，文王之典，肇禋，訖用有成，維周之禎。按《史記‧周本紀》：周后稷，名棄。其母有邰氏女，曰姜原。姜原為帝嚳元妃。姜原出野，見巨人跡，心忻然說，欲踐之，踐之而身動如孕者。居期而生子，以為不祥，棄之隘巷，馬牛過者皆辟不踐；徙置之林中，適會山林多人，遷之；而棄渠中冰上，飛鳥以其翼覆薦之。姜原以為神，遂收養長之。初欲棄之，因名曰棄。棄為兒時，屹如巨人之志。其游戲，好種樹麻、菽，麻、菽美。及為成人，遂好耕農，相地之宜，宜穀者稼穡焉，民皆法則之。帝堯聞之，舉棄為農師，天下得其利，有功。帝舜曰：棄，黎民始飢，爾后稷播時百穀。封棄於邰，號曰后稷，別姓姬氏。后稷之興，在陶唐、虞、夏之際，皆有令德。后稷卒，子不窋立。不窋末年，夏后氏政衰，去稷不務，不窋以失其官而奔戎狄之閒。不窋卒，子鞠立。鞠卒，子公劉立。,GJTS-XXD,古今圖書集成·學行典,393
君道,當堯之時，舜為司徒，契為司馬，禹為司空，后稷為田疇，夔為樂正，倕為工師，伯夷為秩宗，皋陶為大理，益掌敺禽，堯體力便巧不能為一焉，堯為君而九子為臣，其何故也？堯知九職之事，使九子者各受其事，皆勝其任以成九功，堯遂成厥功以王天下，是故知人者王道也，知事者臣道也，王道知人，臣道知事，毋亂舊法而天下治矣。,CTEXT,說苑 ,149
孝弟,顧又如父母，何恃一節避亂隋，甘心於繩樞甕牖之閒，如廣漠大樹無所困苦，神龜曳尾泥塗自快，其以完志而終其孝也。此意寥寥數百年，閒世無有知者。自承嗣表奏以還，亦無有專列而特著之者。以故跡與世遷見，聞易晦至使四境之內閭。閻故井之人，生長老死於其地，而不知縣之所由名。豈異節獨行，恆情所略，而百世之下，必有神孚。意感而後，乃表暴者耶。嘉靖四十五年，為靈寶許任治縣。之明年，廉平暢乎德風，惠愛流乎春澤。百姓熙熙然從治矣。暇則思卜地，以專孝子祠。先是城北門外當路之衝，有南將軍霽雲祠，歲久像剝，而垣頹椽朽，蓋瓦脫落就壞侯。既已,GJTS-XXD,古今圖書集成·學行典,256
孝弟,何恆，橫塘樵者。生至正閒，母瞽嗜食餅餌，恆出必市餅置懷中，歸奉母。一日，有人邀奪之，恆情告執不與，被奪歸告母，母曰：爾未歸，有人來云：爾子寄餅餌，於此食之甘。其人又云：三日後，吾來醫汝目。遂去，去後吾目似有所見，恆異之。踰三日，俟之不至，意非常人，必不再來。恆出，其人即至謂母曰：爾子在否。曰：甫出。曰：吾昔許醫汝目。曰：蒙賜餅餌食，頃目即明矣。曰：與汝一胡盧，凡有病者搗其中，但得物，即瀹湯飲之。母曰：諾。又即去，恆後病劇搗飲之，立愈。鄉人以為孝感所致，乞藥者如市，漸致富。恆沒，其子搗之，藥即不出。,GJTS-XXD,古今圖書集成·學行典,251
省事,君子當守道崇德，蓄價待時，爵祿不登，信由天命。須求趨競，不顧羞慚，比較材能，斟量功伐，厲色揚聲，東怨西怒；或有劫持宰相瑕疵，而獲酬謝，或有諠聒時人視聽，求見發遣；以此得官，謂為才力，何異盜食致飽，竊衣取溫哉！世見躁競得官者，便謂「弗索何獲」；不知時運之來，不求亦至也。見靜退未遇者，便謂「弗為胡成」；不知風雲不與，徒求無益也。凡不求而自得，求而不得者，焉可勝算乎！,CTEXT,顏氏家訓 ,182
篤行,篤行孝弟，有大志，平反忿爭者無不帖服。明初越國公鎮嚴州，蘭民有越境就食者，邏卒獲之，以為諜，欲置之死。季可請見其部領，謂曰：此平民耳，無能為也。乞縱之，全活數十人。既而越國下蘭，谿游兵侵擾居民，季可趨見越國，願嚴軍禁以安民業，越國授以大杖，有犯禁者令得杖之，由是軍旅斂戢，民皆安堵焉。,GJTS-XXD,古今圖書集成·學行典,142
志道,和靖兩書昔常見之，其謹於傳疑之意，則是而遂欲禁絕，學者使不復觀，則恐過矣。如以春秋改用夏時，為無此說以傳為案，經為斷，為背於理，則疑其，考之未精或未盡，聞他人所聞，而欲以一己所聞者概之之失也。春秋傳乃伊川所自著，其詞有曰周，正月非春也，假天時以立義耳，若果無改用夏時之意，則此說復何謂乎，況序文所引論語之言，尢為明白。不可謂初未嘗有此意也，又門人所記，有答黃聱隅之語，謂以傳考經之事跡，以經別傳之真偽者，蓋見於兩家之書，是亦猶所謂傳為案，經為斷之意。而豈二人所記不期，而皆誤乎。推此兩條，則凡和靖所謂非先生語者，恐特他人聞之，而和靖亦未聞耳，今疑信未分，而不復思繹，遽以一偏之說，盡廢眾人所傳之。書似不若盡存其說，而深思熟講以考其真偽得失之為善也，況明道行狀云：其辨析精微，稍見於世者，學者之所聞耳，觀此則伊川之意，亦非全不令學者看，語錄但在人自著，眼看耳，如論語之書亦是七十子之門人纂錄，成書今未有以為非，孔子自作，而棄不讀者此皆語錄不可廢之驗，幸更深察之。論語尹先生說：句句有意味，可更翫之，不可以為常談，而忽之也。,GJTS-XXD,古今圖書集成·學行典,460
篤行,少學舉業，一試不偶，輒棄去，隱於耕。性端方寡言，笑持論侃。侃雖宗老，文人見之凜如。每宗祠燕享，垠在坐，眾皆拱默。他日鄰媼聞讙語，輒詫曰：秦君不在耶，何嘈嘈耶。其信于宗黨如此。父病，雪夜獨行訪醫藥。虎伏道左，不知也。有弟頗傲，愈憐愛之。無幾微見詞色，人服其孝友。子鐸以明經教授里中，學者稱為道鳴先生。幼失恃，事繼母以孝聞。生而嗜學，六經子史諸書，無不手自銓纂。嘗客檇李某氏家塾，偶犬銜刺繡，履墮床下。主見之，疑其妻有私，恚甚。手利刃，夜挾妻潛叩門。門啟，將殺之。妻亦無以解也，慨然請行。鐸詈曰：安得婦女聲至此。急呼取火，主皇遽去。旦日詰之，但唯唯謝罪已。問知其故，即日去，終其身不遠遊。垠季子鈁登進士，別有傳。,GJTS-XXD,古今圖書集成·學行典,304
篤行,性穎慧，尤詩。父早背，奉母孝謹，友愛兄弟，人無閒言。睦宗族，周貧乏。嘗郊遊遇吉州人傳米，值騰貴湖止之食，囑曰：甚勿露前語，恐射利者閉放，而小民靡活也。出所儲榖濟人，自是全活者甚眾。豪有唾侮者不與校，昆仲詢之，竟不以告，唯以讀書吟詩自娛。晚歲結廬靈塘，著有《松隱存稿》。,GJTS-XXD,古今圖書集成·學行典,134
貴言,荀卿曰：「禮恭、然後可與言道之方，辭順、然後可與言道之理，色從、然後可與言道之致。」「有爭氣者、勿與辨也。」孔子曰：「惟君子、然後能貴其言，貴其色，小人能乎哉？」仲尼、荀卿先後知之。問者曰：「或有周乎上哲之至論，通乎大聖之洪業，而好與俗士辨者何也？」曰：「以俗士為必能識之故也。何以驗之？使彼有金石絲竹之樂，則不奏乎聾者之側；有山龍華蟲之文，則不陳乎瞽者之前；知聾者之不聞也，知瞽者之不見也，於己之心分數明白；至與俗士而獨不然者，知分數者不明也。不明之故何也？夫俗士之牽達人也，猶鶉鳥之欺孺子也。,CTEXT,中論 ,248
忠藎,湯貞愍公貽汾，字雨生，江蘇武進人。以難廕起家，官至浙江金華協副將。致仕居江寧。粵寇起事，陸立夫制府建瀛奏留在省籌辦軍務，深倚重之。及江寧城陷，闔門殉難，時年七十有六。臨難，作絕命詩五律一首，其詩曰：「死生輕一瞬，忠義重千秋。骨肉非甘棄，兒孫好自謀。故鄉魂可到，絕筆淚難收。藳葬毋予慟，平生積罪尤。」貞愍生時愛才好士，畫筆尤絕倫，張南山輓以詩云：「父子祖孫同節烈，畫詩詞賦有輝光。」,WIKI,清稗類鈔,190
篤行,素性恬靜，博通經術，凡稗野諸書無不淹貫。有勸以耑治舉業者，儀曰：苟經明行修不辱世履足矣，何問通籍。嘗從程文恭遊，得王文成宗旨。萬曆戊子東南祲疫，饑死者無算。神廟詔有司施藥發粟，知縣龔廷賓請儀司其政，夙夜殫心調度，全活者數百戶。給冠帶旌額，辭不受。縣義而異之。手輯家乘諸編凡六卷題曰：世芳摘集有拙齋稿。,GJTS-XXD,古今圖書集成·學行典,150
孝弟,父肩勞勩棄書日治生產。父所事事無鉅細皆以身任。父亡，絕意房幃，晨昏與母氏相依侍食侍寢二十年如一日也。母病，籲天刲股以療母，得以康寧老。萬曆十五年歲大祲道殣相望，煮粥以食饑人，多所全活。,GJTS-XXD,古今圖書集成·學行典,92
隱逸,我行無歲月，征馬屢盤桓，崤曲三危阻，關重九折難，猶持漢節使，尚服楚臣冠，巢禽疑上幕，驚羽畏虛彈，飛蓬去不已，客思漸無端，壯志與時歇，生年隨事闌，百齡悲促命，數刻念餘歡，雲生隴坻黑，桑疏薊北寒，鳥道無蹊徑，清溪有波瀾，思君化羽翮，要我鑄金丹。又《和趙王隱士詩》曰：鳧鵠均長短，鵰鷃共逍遙，清襟蘊秀氣，虛席滿風飆，斷絃唯續葛，獨酌止傾瓢，菖蒲九重節，桑薪七過燒。,CTEXT,藝文類聚 ,179
謙讓,屠羊說曰：夫三旌之位，吾知其貴於屠羊之肆也；萬鍾之祿，吾知其富於屠羊之利也；然豈可以貪爵祿而使吾君有妄施之名乎。說不敢當，願復反吾屠羊之肆。遂不受也。原憲居魯，環堵之室，茨以生草；蓬戶不完，桑以為樞；而甕牖二室，褐以為塞；上漏下濕，匡坐而弦。子貢乘大馬，中紺而表素，軒車不容巷，往見原憲。原憲華冠縰履，杖藜而應門。子貢曰：嘻。先生何病。原憲應之曰：憲聞之，無財謂之貧，學而不能行謂之病。今憲，貧也，非病也。子貢逡巡而有愧色。原憲笑曰：夫希世而行，比周而友，學以為人，教以為己，仁義之慝，輿馬之飾，憲不忍為也。曾子居衛，縕袍無表，顏色腫噲，手足胼胝，三日不舉火，十年不製衣。正冠而纓絕，捉衿而肘見，納屨而踵決。曳縰而歌《商頌》，聲滿天地，若出金石。天子不得臣，諸侯不得友。故養志者忘形，養形者忘利，致道者忘心矣。孔子謂顏回曰：回，來。家貧居卑，胡不仕乎。顏回對曰：不願仕。回有郭外之田五十畝，足以給餰粥；郭內之田十畝，足以為絲麻；鼓琴足以自娛,GJTS-XXD,古今圖書集成·學行典,420
恭謹,籍母終，正與人圍碁，對者求止，籍留與決賭。既而飲酒二斗，舉聲一號，吐血數升。及將葬，食一蒸肫，飲二斗酒，然後臨訣，直言窮矣，舉聲一號，因又吐血數升。毀瘠骨立，殆致滅性。裴楷往弔之，籍散髮箕踞，醉而直視，楷弔唁畢便去。或問楷：凡弔者，主哭，客乃為禮。籍既不哭，君何為哭。楷曰：阮籍既方外之士，故不崇禮典。我俗中之士，故以軌儀自居。時人嘆為兩得。籍又能為青白眼，見禮俗之士，以白眼對之。及嵇喜來弔，籍作白眼，喜不懌而退。喜弟康聞之，乃齎酒挾琴造焉，籍大悅，乃見青眼。由是禮法之士疾之若讎。《嵇康傳》,GJTS-XXD,古今圖書集成·學行典,247
仁,猶云仁者知所羞惡辭讓云爾。若曰：心有知覺謂之仁，則仁之所以得名，初不為此也。今不究其所以得名之故。乃指其所兼者便為仁體，正如言仁者必有勇、有德者必有言，豈可遂以勇為仁言為德哉。今伯逢必欲以覺為仁，尊兄既非之矣。至於論知覺之淺深，又未免證成其說，則非某之所敢知也。至於伯逢又謂上蔡之意自有精神，得其精神，則天地之用皆我之用矣。此說甚高甚妙然。既未嘗識其名義，又不論其實下功處，而欲驟語其精神，此所以立意愈高，為說愈妙。而反之，於身愈無根本可據之地也。所謂天地之用即我之用，殆亦其傳聞想像如此爾，實未嘗到此地位也。,GJTS-XXD,古今圖書集成·學行典,255
孝弟,父元殂喪，事合禮躬負土築墳，廬墓三年，悲慕如初。常有白狼馴擾居旁，又鄉民冬月焚林，野火延燒至廬而止。人以為孝行所感。正德十一年知縣奏聞，旌獎。路瑤，正德六年流賊入臨淄，兄蓁藏匿愚谷山，被執。賊仗刃欲殺之，瑤以身代死，賊義而釋之。朱綬，母故，結廬墓側，三年不入城市，正德年知縣嘉其孝為，具狀以聞。朱淦，庠生，母故，廬墓三年。及父雄故，復如之。正德年知縣嘉其孝相繼，具狀以聞。,GJTS-XXD,古今圖書集成·學行典,186
政理,武王問於太公曰：「為國而數更法令者何也？」太公曰：「為國而數更法令者，不法法，以其所善為法者也；故令出而亂，亂則更為法，是以其法令數更也。」,CTEXT,說苑 ,70
婚姻,翁詫為奇逢，為設筵致賀。席次，某與丐絮絮言家常，謂某鄉之田，某市之屋，均已清理就緒，惟某某素恃強，尚霸產未交，舅宜稍緩歸，丐惟唯唯而已。某商於翁，請暫假館舍，俾下榻，翁諾，乃糞除空舍以居之。自是某來肆，輒攜浙物贈丐及翁，且言久擾滋不安，將移居逆旅，翁力留之。及某行之翌日，日暮矣，丐猶闔戶高臥，翁排闥視之，死矣。大驚，繼念某昨始行，計其程，當抵無錫，急遣與某素識之捷足往追，追之而及，乃與某俱返。,WIKI,清稗類鈔,198
孝弟,陳家儀，字羽上，父疾，篤取便嘗之，甜輒痛欲絕，知父疾不起，屏隱處刲股肉以進，逾月創不得合，父逝日夜泣，踰二十日亦卒，鄉人傷之。毛呈珮劉壽祥按《南康府志》：毛呈珮、劉壽祥俱割股救父。,GJTS-XXD,古今圖書集成·學行典,90
剛柔,臣惟知炒栗：小者熟，則大者必生；大者熟，則小者必焦。使大小均熟，始為盡美。不知其他。蓋嘗掌栗園，故託栗以諷諫。《宋史‧蒲宗孟傳》：宗孟性侈汰，常日盥潔，有小洗面、大洗面、小濯足、大濯足、小大澡浴之別。《蘇軾傳》：軾子過，初監太原府稅，次知潁昌府郾城縣，皆以法令罷。晚權通判中山府。有《斜川集》二十卷。其《思子臺賦》、《颶風賦》早行於世。時稱為小坡，蓋以軾為大坡也。《曹輔傳》：政和二年，以通仕郎中問學兼茂科，歷祕書省正字。自政和後，帝少微行，乘小轎子，數內臣導從。置行幸局，局中以帝出日謂之有排當，次日未還，則傳旨稱瘡痍，不坐朝。始，民閒猶未知。蔡京謝表有輕重小輦，七賜臨幸，自是邸報聞四方，而臣僚阿順，莫敢言。輔上疏，上得疏，出示宰臣，令赴都堂審問。太宰余深曰：輔小官，何敢論大事。輔對曰：大官不言，故小官言之。官有大小，愛君之心，則一也。《名臣言行錄》：三司使發市易官，罪而同列，佑之欲弗。,GJTS-XXD,古今圖書集成·學行典,397
樂府,晨遊太山，雲霧窈窕，忽逢二童，顏色鮮好，乘彼白鹿，手翳芝草，西登玉堂，金樓複道，投我此藥，神皇可造，壽同金石，永世難老。又《吁嗟篇》曰：吁嗟此轉蓬，居世何獨然，長去本根逝，宿昔無休閑，願為中林草，秋隨野火燔。又《鰕䱉篇》曰：鰕䱉遊潢潦，不知江海流，鷰雀戲蕃柴，安識鴻鶴遊，世士比誠明，大德故無疇。又《種葛篇》曰：種葛南山下，葛蔓自成陰，與君初定婚，結髮恩義深，行年將晚暮，佳人懷異心，恩紀曠不接，我情遂抑沉。,CTEXT,藝文類聚 ,204
孝弟,楊蔭，遂寧學生。正德閒廖賊劫掠，蔭奉母蘇氏避險崖草中，賊獲之，欲殺其母，蔭抱母痛哭，願以身代。賊以刀屢試其頸，蔭色不變，遂釋其母，截髮而去。當道重之，表其門。正德中流賊過縣擒其父，應文跪告乞代，賊遂殺之。胡月蟾，年十二遇流賊據其家，月蟾與祖母許氏走藏張家崖下，賊搜獲，欲殺許，月蟾泣跪乞代，賊並殺之。,GJTS-XXD,古今圖書集成·學行典,150
隱逸,家貧，常自耕稼，非其力不食。恭儉義讓，所居服其德。屢辟公府，不起。時陳蕃為太守，以禮請署功曹，不免之，既謁而退。蕃在郡不接賓客，唯來特設一榻，去則縣之。後舉有道，家拜太原太守，皆不就。延熹二年，尚書令陳蕃、僕射胡廣等上疏薦等曰：臣聞善人天地之紀，政之所由也。詩云：思皇多士，生此王國。天挺俊乂，為陛下出,GJTS-XXD,古今圖書集成·學行典,151
仁,程子曰：仁道難名，惟公近之，非指公為仁也。公者仁之、理恕者仁之、施愛者仁之用。仁者天下之公善之本也。或問仁曰：聖賢言仁多矣。會觀而體認之，其必有見矣。韓文公曰：博愛之謂仁、愛、情也。仁，性也。仁者固博愛，以博愛為盡，仁則不可。仁者以天地萬物為一體，莫非我也。知其皆我，何所不盡，不能有諸己則其與天地萬物，豈特相去千萬而已哉。非仁則無以見天地，至仁則天地為一身，而天地之閒品物萬形為四肢百體，夫人豈有視四肢百體而不愛者哉。聖人仁之至也，獨能體是心而已。以私己為心者，枉道、拂理、曲、邪佞無所不至，不仁孰甚焉。萬物之生意最可觀，此元者善之長也。斯所謂仁也。,GJTS-XXD,古今圖書集成·學行典,276
仁,謹復論之，廣仲引孟子先知先覺以明上蔡，心有知覺之說已自不倫，其謂知此覺此亦未知，指何為說要之大本既差勿論可也。今觀所示，乃直以此為仁，則是以知此覺，此為知仁覺仁也。仁本吾心之德，又將誰使知之而覺之耶。若據孟子本文，則程子釋之已詳矣。曰：知是知此事，覺是覺此理，意已分明不必更求元妙，且其意與上蔡之意亦初無干涉也。上蔡所謂知覺，正謂知寒暖飽飢之類耳。推而至於酬酢、佑神亦只是此知覺，無別物也。但所用有小大耳。然此亦只是智之發用處，但惟仁者為能兼之。故謂仁者心有知覺則可，謂心有知覺謂之仁則不可。蓋仁者心有知覺，乃以仁包四者之用而言,GJTS-XXD,古今圖書集成·學行典,264
才幹,呂正惠公端為相，保安軍奏獲李繼遷母。樞密副使寇準欲斬於保安軍北門之外。端以為必若此，非計之得者也。請對，具道準言，且言：“昔項羽得太公欲烹之，漢高祖曰：‘願分我一杯羹’。夫舉大事者固不顧其親，況繼遷異類悖逆之人哉？且陛下今日殺繼遷之母，繼遷可擒乎？不然，徒樹怨仇，而益堅其叛心耳。宜置於延州，使善養視之，以招徠繼遷。雖不能即降，終可以繫其心，而母生死之命在我矣。”上拊髀稱善曰：“微卿，幾誤我事。”,WIKI,宋稗類鈔,199
志道,趙健號行吾，端嚴廉潔，不少阿徇素，遵梅峰先生庭訓，文行一軌于道。萬曆丁卯與弟伸並薦于鄉，丁丑成進士，授刑部主事，出守湖廣辰州府，始教民紡，績政清，刑措辰人德之，保留近十載，歷陝西臬司轉貴州左布政，時播苗相繼竊發。公獨當一面躬行西伯之化者九年，而群醜賓服，為建祠尸祝焉，尋擢光祿卿以捷功，加陞通政使。萬曆辛丑上有特旨，代郊祀。因忤權黨屢疏乞歸，居恆食不兼味，一縕袍數十年，以興起理學為己任，日集諸儒講學水西書院，江左名流翕然宗之。天啟元年，起南京太僕寺正卿，蔭一子入監讀書，年八十有八，刻梅峰理學正宗行世。,GJTS-XXD,古今圖書集成·學行典,252
中和,暇日聊檢故書，得當時往還書槁一編，輒序其所以而題之曰中和，舊說蓋所以深懲前日之病，亦使有志於學者讀之。因予之可戒而知所戒也。獨恨不得奉而質諸李氏之門，然以先生之所已言者推之，知其所未言者，其或不遠矣。壬辰八月丁酉朔新安朱熹仲晦云。,GJTS-XXD,古今圖書集成·學行典,115
公私,隰朋之為人也：上志而下求，醜不若黃帝，而哀不己若者；其於國也，有不聞也；其於物也，有不知也；其於人也，有不見也。勿已乎，則隰朋可也。夫相，大官也。處大官者，不欲小察，不欲小智，故曰：大匠不斲，大庖不豆，大勇不鬥，大兵不寇。桓公行公去私惡，用管子而為五伯長；行私阿所愛，用豎刁而蟲出於戶。人之少也愚，其長也智，故智而用私，不若愚而用公。日醉而飾服，私利而立公，貪戾而求王，舜弗能為。,GJTS-XXD,古今圖書集成·學行典,190
隱逸,李時可，任俠。自喜元末居馬沙楊廉夫造之，以赤玉盤盛脯，白玉斗盛漿，水晶為食具佐酒，清歌妙舞皆絕代美麗。明高帝下江南，詔徵粟助軍興，時可以萬石應，後治巨筏浮海而去，不知所終。,GJTS-XXD,古今圖書集成·學行典,86
巧蓺,鍾會是荀濟北從舅，二人情好不協。荀有寶劍，可直百萬，常在母鍾夫人許。會善書，學荀手跡，作書與母取劍，仍竊去不還。荀勖知是鍾而無由得也，思所以報之。後鍾兄弟以千萬起一宅，始成，甚精麗，未得移住。荀極善畫，乃潛往畫鍾門堂，作太傅形象，衣冠狀貌如平生。二鍾入門，便大感慟，宅遂空廢。羊長和博學工書，能騎射，善圍棋。諸羊後多知書，而射、奕餘蓺莫逮。,CTEXT,世說新語 ,170
隱逸,其光也不亦難乎。夫子為天子，則天下治，我由尸之，吾自視缺然。許由曰：吾將為名乎。名者實之賓，吾將為賓乎。乃去，宿於逆旅之家，旦而遺其皮冠，巢父聞由為堯所讓，以為汙，乃臨池水而洗其耳。池主怒曰：何以汙我水，由乃退而遯耕於中岳，穎水之陽，箕山之下。又曰：壤父者，堯時人，年五十而擊壤於道中。觀者曰：大哉帝之德也。壤父曰：吾日出而作，日入而息，鑿井而飲，耕地而食，帝何德於我哉。又曰：子支伯者，舜以天下讓支伯。支伯曰：予適有幽憂之病，方且治之，未暇治天下也。遂不知所之。又曰：被裘公者，吳人也。延陵季子出遊，見道中遺金，顧而睹之。謂公曰：取彼金，公投鑣瞋目。拂手而言曰：何子居之高，視之卑，吾被裘而負薪，豈取遺金者哉。季子大驚，既謝而問其姓名。曰：吾子皮相之士，何足語姓名哉。,CTEXT,藝文類聚 ,335
務本,今有人於此，修身會計則可恥，臨財物資盡則為己，若此而富者，非盜則無所取。故榮富非自至也，緣功伐也。今功伐甚薄而所望厚，誣也；無功伐而求榮富，詐也；詐誣之道，君子不由。人之議多曰：「上用我則國必無患。」用己者未必是也，而莫若其身自賢，而己猶有患，用己於國，惡得無患乎？己，所制也，釋其所制，而奪乎其所不制，誖，未得治國治官可也。若夫內事親，外交友，必可得也。苟事親未孝，交友未篤，是所未得，惡能善之矣？故論人無以其所未得，而用其所已得，可以知其所未得矣。,CTEXT,呂氏春秋 ,226
心學,然後豁然貫通。蓋尋常見聞，一事只知得一箇道理，若到貫通，便都是一理，曾子是已。盡心，則只是極其大；心極其大，到知性知天，而無有外之心矣。孟子之意，只是說窮理之至，則心自然極其全體而無餘，非是要大其心而後知性知天也。問：如何是有外之心。曰：只是有私意，便內外扞格。只見得自家身己，凡物不與己相關，便是有外之心。問：如何是不足以合天心。曰：天大無外，物無不包。物理所在，一有所遺，則吾心為有外，便與天心不相似。橫渠此說固好。然只管如此說，相將便無規矩，無歸著，此心便瞥入虛空裏去了。夫子為萬世道德之宗，都說得語意平易，從得夫子之言，便是無外之實。,GJTS-XXD,古今圖書集成·學行典,271
言語,劉琨雖隔閡寇戎，志存本朝，謂溫嶠曰：「班彪識劉氏之復興，馬援知漢光之可輔。今晉阼雖衰，天命未改。吾欲立功於河北，使卿延譽於江南。子其行乎？」溫曰：「嶠雖不敏，才非昔人，明公以桓、文之姿，建匡立之功，豈敢辭命！」,CTEXT,世說新語 ,105
雅量,王沂公狀元及第，還青州故郡。府帥聞其歸，乃命父老倡樂迎於郊。公乃易服乘小駟，由他門入。遽謁守，守驚曰：“聞君來，已遣人奉迎。門司未報君至，何為抵此？”王曰：“不才幸忝科第，豈敢煩郡守父老致迓？是重其過也。故變姓名，誑迎者與門司而上謁。”守歎曰：“君真所謂狀元矣。”遂卜其遠大。,WIKI,宋稗類鈔,138
下賢,齊桓公見小臣稷，一日三至弗得見。從者曰：「萬乘之主，見布衣之士，一日三至而弗得見，亦可以止矣。」桓公曰：「不然。士驁祿爵者，固輕其主；其主驁霸王者，亦輕其士。縱夫子驁祿爵，吾庸敢驁霸王乎？」遂見之，不可止。世多舉桓公之內行，內行雖不修，霸亦可矣。誠行之此論而內行修，王猶少。,CTEXT,呂氏春秋 ,137
任誕,劉伶恆縱酒放達，或脫衣裸形在屋中，人見譏之。伶曰：「我以天地為棟宇，屋室為(巾軍)衣，諸君何為入我(巾軍)中？」阮籍嫂嘗還家，籍見與別。或譏之。籍曰：「禮豈為我輩設也？」阮公鄰家婦有美色，當壚酤酒。阮與王安豐常從婦飲酒，阮醉，便眠其婦側。夫始殊疑之，伺察，終無他意。阮籍當葬母，蒸一肥豚，飲酒二斗，然後臨訣，直言「窮矣」！都得一號，因吐血，廢頓良久。,CTEXT,世說新語 ,175
聖門諸賢,前人志不行於時，而能驅世以歸仁；澤不加於民，而能顯道以終身。德無窮通，古難其人。惟公能之，絕世離倫。富貴不義，視之如雲。飲止一瓢，不憂其貧。受教孔子，門人益親。血食萬世，配饗惟神。敢不昭薦，公乎有聞。,GJTS-XXD,古今圖書集成·學行典,100
教學,《陳政事啟》齊崔祖思《禮誥》者，人倫之襟冕，帝王之樞柄。自古開物成務，必以教學為先。世不習學，民罔志義，悖競因斯而興，禍亂是焉而作。故篤俗昌治，莫先道教，不得以禍福革慮，儉泰移業。今無員之官，空受祿力。三載無考績之效，九年闕登黜之序。國儲以之虛匱，民力為之凋散。能否無章，涇渭混流。宜太廟之南，引修文序；司農以北，廣開武校。臺州列國，限外之職，問其所樂，依方課習，各盡其能。月供僮幹，如先充給。若有廢墮，遣還故郡。殊經奇藝，待以不次。士修其業，必有異等，民識其利，能無勉勵。,GJTS-XXD,古今圖書集成·學行典,237
廉儉,錢塘梁山舟學士同書之父文莊公詩正，官至大學士。文莊未達，居鳳凰山麓，夫人夜織；兒嬉於旁，虎突入戶，夫人驚絕，山舟戲如故，神色自若。亟問之，曰：「有大獸來，四顧而去，亦不知為虎也。」其後乾隆庚戌，以在籍侍講入都祝釐，不肯詣時相門，有以禍福怵之者，勿顧也。其威武弗屈，已於幼不畏虎時徵之矣。畢秋帆尚書沅嘗自楚贈大硯，不納，使人委之而去。越數年，友有宦於楚者，仍附以還之。,WIKI,清稗類鈔,183
簡選,殷湯良車七十乘，必死六千人，以戊子戰於郕，遂禽推移、大犧，登自鳴條，乃入巢門，遂有夏。桀既奔走，於是行大仁慈，以恤黔首；反桀之事，遂其賢良，順民所喜；遠近歸之，故王天下。,CTEXT,呂氏春秋 ,85
技勇,金把劍，狙伏而入，絳綃者視其將近，徐舉劍一拂，白光出劍芒，若秋月蕩水，須臾，光四合，如流冰圍雪，金駭絕，幾不能措手。須臾，女自收劍，金亦不敢再試。絳綃者笑曰：「君之技止此耶？向者本無意迕君，見君揭榜，度必有異，不圖君乃僅視流俗高一籌耳。」金心折，願受教，絳綃女不許。旁二女慫恿之曰：「妹收之，何妨？」絳綃者諾。,WIKI,清稗類鈔,155
志道,九世祖延壽，宋刑部尚書。八世祖仲容，太子洗馬。仲容之子曰洸、曰洞，洞由進士起家，以文學政事知名於時。洸之子寔，事海陵胡瑗，能以師法終始者也。由平江徙婺之金華，至謙五世，為金華人。父觥，登淳祐七年進士第，仕未顯以沒。謙生數歲而孤，甫能言，世母陶氏口授《孝經》、《論語》，入耳輒不忘。稍長，肆力於學，立程以自課，取四部書分晝夜讀之，雖疾恙不廢。既乃受業金履祥之門，履祥語之曰：士之為學，若五味之在和，醯醬既加，則酸鹹頓異。子來見我已三日，而猶夫人也，豈吾之學無以感發子耶。謙聞之惕然。居數年，盡得其所傳之奧。於書無不讀，窮探聖微，雖殘文羨語，皆不敢忽。有不可通，則不敢強；於先儒之說，有所未安，亦不苟同也。讀《四書章句集註》，有《叢說》二十卷，謂學者曰：學以聖人為準的，然必得聖人之心，而後可學聖人之事。聖賢之心，具在《四書》，而《四書》之義，備於朱子，顧其辭約義廣，讀者安可以易心求之乎。,GJTS-XXD,古今圖書集成·學行典,393
恭謹,還其餽。《盧柟傳》：柟博聞強記，落筆數千言。為人跅弛，好使酒罵座。常為具召邑令，日晏不至，柟大怒，撤席滅炬而臥。令至，柟已大醉，不具賓主禮。會柟役夫被榜，他日牆壓死，令即捕柟，論死，繫獄，破其家。《列朝詩集小序》：羅屺少出西涯之門，為詩文，振奇側古，必自己出。在金陵，每有撰述，必棲喬樹之顛，霞思天想，或閉坐一室。有竊窺者，見其容色枯槁，有死人氣，皆緩步而出。常語：都穆少卿，吾為尊公作銘，暈去四五度矣。所傳圭峰稿，大率樹顛死去之所得也。張靈佻達自恣，不為鄉黨所禮，與吳趨唐寅最善。寅嘗邀遊武丘，會數賈，飲于可亭中。,GJTS-XXD,古今圖書集成·學行典,258
仙道,京華豪俠窟，山林隱遁栖。又曰：登岳採五芝，涉澗將六草，散髮蕩玄溜，終年不華浩。又曰：青谿千餘仞，中有一道士。又曰：中有冥寂士，靜嘯撫清絃。又曰：四瀆流如淚，五岳羅若垤，尋我青雲友，永與時人絕。又曰：靜歎亦何念，悲此妙齡逝，在世無千月，命如秋葉蔕，蘭生蓬芭間，榮曜常幽翳。又曰：吞舟踊海底，高浪駕蓬萊。又曰：登仙撫龍駟，迅駕乘奔雷，鱗裳逐電曜，雲蓋隨風迴，手頓羲和轡，足踰閶闔開，東海猶蹄涔，崑崙若蟻堆。又曰：縱酒濛汜濱，結駕尋木末，翹手攀金梯，飛步登玉闕，左顧擁方目，右眷極朱髮。又曰：琁臺冠崑嶺，西海濱招搖，瓊林籠藻映，碧樹疏英翹，丹泉漂朱沫，黑水鼓玄濤，尋仙萬餘日，今乃見子喬，振髮見翠霞，解褐被絳綃，總轡臨少廣，盤虯舞雲軺。,CTEXT,藝文類聚 ,315
當賞,民無道知天，民以四時寒暑日月星辰之行知天。四時寒暑日月星辰之行當，則諸生有血氣之類皆為得其處而安其產。人臣亦無道知主，人臣以賞罰爵祿之所加知主。主之賞罰爵祿之所加者宜，則親疏遠近賢不肖皆盡其力而以為用矣。,CTEXT,呂氏春秋 ,102
出處,張融融昔稱幼學，早訓家風，雖則不敏，率以成性。布衣葦席，弱年所安；簞食瓢飲，不覺不樂。但世業清貧，民生多待，榛栗棗脩，女贄既長，束帛禽鳥，男禮已大。勉身就官，十年七仕，不欲代耕，何至此事。昔者三吳一丞，雖屬舛錯；今聞南康缺守，願得為之。融不知階級，階級亦可不知，融政以求丞不得，所以求郡，求郡不得，亦可復求丞。,GJTS-XXD,古今圖書集成·學行典,155
廉儉,吳文節公鎔撫浙時，鹺商獻羨餘八千金，卻之。及殉難湖北，家無餘貲，商人感其清德，欲以此為賻。公子養源曰：「若義也，先公早受之矣。先公卻而某受之，是墮先公之德也，敢辭。」強之，卒不受。,WIKI,清稗類鈔,90
篤行,愈答曰：逢能行身，幸於方州大臣，以標目其先人事，載之天下耳目，徹之天子，追爵其父第四品，赫然驚人，逢與其父俱當得書矣。由是父子俱顯名。,GJTS-XXD,古今圖書集成·學行典,67
孝友,蒲宗瑾，沅州人，六世同居。自祖父及宗瑾，三傳兄弟得五人，四傳得十七人，五傳得四十一人，六傳得六十人，男女共一百二十三人。秩以分，聯以情，主持家政，規條嚴飭，人無私財。乾隆己巳，知縣張淑獎以額，曰：「聚順可風。」乾隆戊子，楊重英既被執於緬甸。其女瓊華，當父在緬時，素服持齋，時遣人周卹其弟。,WIKI,清稗類鈔,144
驕恣,晉厲公侈淫，好聽讒人，欲盡去其大臣而立其左右。胥童謂厲公曰：「必先殺三郤。族大多怨，去大族不偪。」公曰：「諾。」乃使長魚矯殺郤犨、郤錡、郤至于朝而陳其尸。於是厲公遊于匠麗氏，欒書、中行偃劫而幽之，諸侯莫之救，百姓莫之哀，三月而殺之。人主之患，患在知能害人，而不知害人之不當而反自及也。是何也？智短也。智短則不知化，不知化者舉自危。,CTEXT,呂氏春秋 ,165
志道,正德初，會試赴京。見劉瑾亂政，慨然歎曰：時事如此，尚可干進乎。不試而歸。六年成進士，受南京禮部主事。歲饑，條上救荒數事。再遷惠州知府，投劾歸。嘉靖初，起山東提學副使。擢南京太僕少卿，與魏校、湛若水輩日相講習。言官劾大學士桂萼，語連尚樸。吏部尚書方獻夫白其無私，尋引疾歸。早年師諒，傳主敬之學，常言纔提起，便是天理。纔放下，便是人欲。魏校亟稱之。所著有《中庸語錄》、《東巖文集》。王守仁少時，亦常受業於諒。,GJTS-XXD,古今圖書集成·學行典,202
明智,方侯削職將戍伊犁時，謂立功贖罪，或可免行。夫人曰：「卒伍為逆而主帥無罪，國家無此法度。所望君恩高厚，不久戍耳。」後一月，果蒙賜還。侯籍隸貴州，褫職自犍為南歸，舟子慫恿糴鹽，謂至沿河司可獲重利，侯幾為之動。夫人曰：「居官不宜重利，況數奇，始罷官，一生財祿可知。」力諫而止。行抵黃瓜漕，前舟撞損，以載輕，急駛傍岸，人免而船沈。,WIKI,清稗類鈔,161
隱逸,杜淹問隱子曰：非伏其身而不見也，時命大謬則隱其德矣，惟有道者能之，謂之退藏于密。杜淹曰：易之興也，天下其可疑乎。故聖人得以隱。,GJTS-XXD,古今圖書集成·學行典,63
詼諧,劉貢父為中書舍人，一日朝會，幕次與三衛相鄰。時諸帥兩人出軍伍，有一水晶茶盂，傳玩良久。一帥曰：「不知何物所成，瑩潔如此。」貢父隔幕謂之曰：「諸公豈不識，此乃多年老兵耳。」,WIKI,宋稗類鈔,85
國疾,國有賢士而不用，非士之過，有國者之恥。孔子大聖也，諸侯莫能用，當小位於魯，三月，不令而行，不禁而止，沛若時雨之灌萬物，莫不興起也。況乎位天下之本朝，而施聖主之德音教澤乎？今公卿處尊位，執天下之要，十有餘年，功德不施於天下，而勤勞於百姓，百姓貧陋困窮，而私家累萬金。此君子所恥，而伐檀所刺也。昔者，商鞅相秦，後禮讓，先貪鄙，尚首功，務進取，無德厚於民，而嚴刑罰於國，俗日壞而民滋怨，故惠王烹菹其身，以謝天下。當此之時，亦不能論事矣。今執政患儒貧賤而多言，儒亦憂執事富貴而多患也。大夫視文學，悒悒而不言也。,CTEXT,鹽鐵論 ,251
誅謫,賈秋壑敗後，有人刺以詩曰：「深院無人草已荒，漆屏金字尚輝煌。只知事去身宜去，豈料人亡國亦亡。理考發身端有似，鄭人應夢更何祥。臥龍不肯留渠住，空使晴光滿畫牆。」又云：「事到窮時計亦窮，此行難倚鄂州功。水綿庵上千年恨，秋壑堂中一夢空。石砌苔稠猿步月，鬆庭葉落鳥呼風。客來未用多惆悵，試向吳山望故宮。」傷西樓詩云：「檀板歌殘陌上花，過牆荊棘檀刺簷牙。指揮已失鐵如意，賜與寧存玉辟邪。破屋春歸無主燕，壞池雨產在官蛙。水綿庵外尤愁絕，月黑夜深聞鬼車。」復有和者云：「榮華富貴等浮花，膂力難為國爪牙。漢世只知光擁立，唐朝誰識杞奸邪？綺羅化作春風蝶，弦管翻成夜雨蛙。縱有清漳人百死，碧天難挽紫雲車。」,WIKI,宋稗類鈔,293
處世,願子晦勉旃毋為後人羞也，此閒有吳伯起者，不曾講學，後聞陸子靜門人說話，自謂有所解悟，便能不顧利害，及其作令纔被對移，他邑主簿卻不肯行，而百方求免，某嘗笑之以為何至如此，若對移作指使，即逐日執杖子去，知府廳前唱喏，若對移作押錄即逐日抱文案去，知縣案前呈覆更作耆長壯丁，亦不妨與他去做，況主簿乎，吳不能用竟至憤鬱成疾而死，當時若放得下，卻未必死，今不免死而枉陪了許多，下情所失愈多，雖其臨機失於斷決，亦是平日欠了持論也，志士不忘在溝壑勇士，不忘喪其元此，夫子所以有取於虞人，而孟子亦發明之，李先生說不忘二字，是活句須向這裏參取，愚謂若果識得此意，辦得此心，則無入而不自得，而彼之權勢威力亦皆無所施矣。,GJTS-XXD,古今圖書集成·學行典,298
任道,所著有《日進劄記》、《自警》、《私課》、《讀禮抄記》，具有深識超詣，然不以示人，亦不聚徒講學，淵然守正而已。動容造次，必修古則，或問為學，曰：須剛須恆。不剛則隳，不恆則退。問敬，曰：惺惺之謂敬，繩束非敬也。問廉，曰：靜則廉。問處事，曰：凡事歸之自然，欲高人則害本體。問處人，曰：和氣誠心，不可出理之外。言必稟程朱，尤深憂儒名而趨二氏者，與人談及則毅然辨之。年四十九卒，聞者無不悼惜。知友共推其學，行倣古，黔婁柳下之，遺諡曰貞靜先生。鍾羽正曰：古人有言志於道德者，功名不足累其心焉，先生之謂也。凡隱逸者，好放言詭行，憑陵一世，而先生貞不抗俗，隱不肆志，信道忘仕則漆雕生，循經蹈古則高子羔。孔門四科虞廷九德，其殆庶乎？而元纁未徵，儀刑遽泯，斯道之不幸也。先生沖夷恬巽，言不出口，學者翕然景慕，擬之冀朱兩公無軒輊者，可謂躬行君子矣。,GJTS-XXD,古今圖書集成·學行典,363
審幾,意在言前又不但若詩所謂無易，由言而已也，小人非惟聽，吾言之所發有所觀望，而生讒譖亦且伺，吾意之所向，有所予奪而竊權柄，是以人君於凡施為舉動如命官討罪之類，皆當謹之於幾微之先，不可輕露其意使小人得以窺測之苟，或一露其幾則將有貪天功以為己私，假上權以張己威，樹功於人收恩於己者矣。不獨如李泌所謂建儲一事也。《通鑑》：初，命晉大夫魏斯、趙籍、韓虔為諸侯。司馬光曰：事未有不始於微，而成於著，聖人之慮遠，故能謹其微而治之，眾人之識近，故必待其著而後救之，治其微則用力寡，而功多救其著，則竭力而不能及也。胡寅曰：善為天下國家者，謹於微而已矣，卑宮惡服慮侈汰也，不遑暇食防逸豫也，慄慄危懼戒驕溢也，動守憲度虞禍亂也，不為嗜欲則娛樂之言無自進，不好功利則興作之計無自生，嚬笑不苟誰敢矯假，八柄在己誰擅威福，誠如是雖使六卿復起三家輩作操，懿莽溫接踵於朝方且效忠宣力之不暇，而何有於他志，是故韓趙魏之為諸侯，孔子所謂吾末如之何者，人君監此，亦謹於微而已矣。,GJTS-XXD,古今圖書集成·學行典,419
述赦,今日賊良民之甚者，莫大於數赦。赦贖數，則惡人昌而善人傷矣。奚以明之哉？曰：孝悌之家，脩身慎行，不犯上禁，從生至死，無銖兩罪；數有赦贖，未嘗蒙恩，常反為禍。何者？正真之士之為吏也，不避彊禦，不辭上官。從事督察，方懷不快，而姦猾之黨，又加誣言，皆知赦之不久，則且共橫枉侵冤，誣奏罪法。令主上妄行刑辟，高至死徙，下乃淪冤，而彼冤之家，乃甫當乞鞠告故以信直，亦無益於死亡矣。,CTEXT,潛夫論 ,183
技勇,乾隆時，有才伯伯者，姓馮，年六十餘，龍鍾傴僂，若不勝憊，而故精技擊，勇猛絕倫。里中來一配犯陳三，以腦門髮白，又呼為白腦門，亦以勇武自詡，藐視馮，積不相能。偶以事口角，馮揮陳仆地，陳銜之愈深。一夕，跡馮出門未歸，伏橋畔伺之。二更後馮還，行抵伏所，陳歘起，提手中鐵尺猛擊之。馮知有人暗算，即騰一足起，中陳腕，鐵尺脫手飛去數十丈，直墮於某質肆三層更樓瓦上。馮心知為陳，遙語曰：「黔驢伎倆，欲與而翁角，須更精而藝。」陳聞之，殊憤恨，自歸，閉門習練，無間寒暑。三年，技大精，自謂足以勝馮矣。一日天雨，馮足屐手傘，復托麵一盤，偃蹇度茅橋。適與陳值，疾擊馮，馮擲盤空中，揮陳仆，仍從容接盤過橋去。陳自此不復反矣。,WIKI,清稗類鈔,299
孝弟,恐此觀不可久立。挺曰：人龍相去，何遠之有。虯龍儵忽，豈一路乎。數年閒，果無風雨之異。挺既代，即為風雨所毀，遂莫能立。眾以為善化所感。挺歷官三十餘年，家資不益，食不重味，室無綺羅，閨門之內，雍雍如也。欲諸子恭敬廉讓，因以孝為字。及葬，親故多有贈賵，諸子推挺素志，一無所受。,GJTS-XXD,古今圖書集成·學行典,135
正直,丹徒嚴廉訪士鋐令四川華陽時，甫蒞任，西藏廓爾喀兵事起。福文襄為大將軍，征之，軍符絡繹於道，自成都至打箭鑪，皆設軍需局。嚴言於布政使英善曰：「大兵大役，聖人所以綏遠人，靖邊陲，內地民人尤宜愛護。兵部勘合頒行在案，凡有為百姓撙節者，所以仰體皇仁，有藉端需索徵求無厭者，必痛懲之。」會總督和琳傔從入局，苛索夫馬酒食，勢張甚，廉訪立擒治，申請遞解回籍，眾為之肅。,WIKI,清稗類鈔,177
威儀,晉王承夫學之所益者淺，體之所安者深。閑習禮度，不如式瞻儀刑；諷味遺言，不若親承音旨。王參軍人倫之表，汝其師之。,GJTS-XXD,古今圖書集成·學行典,55
班祿,太古之時，烝黎初載，未有上下，而自順序，天未事焉，君未設焉。後稍矯虔，或相陵虐，侵漁不止，為萌巨害，於是天命聖人使司牧之，使不失性，四海蒙利，莫不被德，僉共奉戴，謂之天子。,CTEXT,潛夫論 ,86
性,所喻五常，即是五行之性，初無異義，此性本善，但感動之後或失其正，則流於惡耳。此等處反之於身便自見得，不必致疑，只是自家感動善惡之端，須常省察持守耳。,GJTS-XXD,古今圖書集成·學行典,74
孝弟,張鉉，太康庠生，性至孝，城破父病不能行，鉉負父逃，被執欲殺之，鉉以至誠哀告，賊感其孝釋之，母臥病晝夜躬侍湯藥，親嘗。三妹皆分產助粧奩以慰母心，有司奏聞旌之。,GJTS-XXD,古今圖書集成·學行典,78
學問,是故無憤憤之志者，無昭昭之明；無綿綿之事者，無赫赫之功；行岐塗者不至，事兩君者不容；目不能兩視而明，耳不能兩聽而聰；騰蛇無足而騰，鼫鼠五伎而窮。詩云：鳲鳩在桑，其子七兮；淑人君子，其儀一兮；其儀一兮，心若結兮。君子其結於一也。昔者瓠巴鼓瑟，而沈魚出聽；伯牙鼓琴，而六馬仰秣，夫聲無細而不聞，行無隱而不形；玉居山而木潤，淵生珠而岸不枯；為善而不積乎。豈有不至哉。孔子曰：野哉。君子不可以不學，見人不可以不飾。不飾無貌，無貌不敬，不敬無禮，無禮不立。夫遠而有光者，飾也；近而逾明者，學也。譬之如洿邪，水潦灟焉，莞蒲生焉，從上觀之，誰知其非源泉也。珠者，陰之陽也，故勝火；玉者，陽之陰也，故勝水；其化如神，故天子藏珠玉，諸侯藏金石，大夫畜犬馬，百姓藏布帛。不然，則強者能守之，知者能秉之，賤其所貴，而貴其所賤；不然，矜寡孤獨不得焉。子貢曰：君子見大川必觀，何也。,GJTS-XXD,古今圖書集成·學行典,378
孝弟,復加橫疾。頃者綿微，守盡晷漏，目亂元黃，心迷哀樂，惟救危苦，未能以遠理自制。薑桂之滋，實聞前典，不避粱肉，復忝今慈，臣亦何人，降此憂愍。謹當循復聖言，思自補續，如脫申延，實由亭造。服闋，遷五兵尚書，猶以頓瘵經時，不堪拜受，乃更授散騎常侍、領步兵校尉，侍東宮。尋改領中庶子。昭明太子薨，官屬罷，又領右游擊，除國子祭酒，常侍如故。中大通四年，卒，時年四十九。諡曰貞子。,GJTS-XXD,古今圖書集成·學行典,182
孝弟,宋紹興閒，五世祖玉自華亭徙吳，以醫藥自給玉，嘗手植黃楊於庭，曰：吾子孫守行操，心弗墜，厥紹此樹。當日益盛，名其堂曰：存心迨。後至元初，歷二百餘年，庭樹陰滿，至文英子孫凡八世同居共爨進士。顏堯煥上其事，於朝表門閭。,GJTS-XXD,古今圖書集成·學行典,106
省事,上書陳事，起自戰國，逮於兩漢，風流彌廣。原其體度：攻人主之長短，諫諍之徒也；訐群臣之得失，訟訴之類也；陳國家之利害，對策之伍也；帶私情之與奪，遊說之儔也。總此四塗，賈誠以求位，鬻言以干祿。或無絲毫之益，而有不省之困，幸而感悟人主，為時所納，初獲不貲之賞，終陷不測之誅，則嚴助、朱買臣、吾丘壽王、主父偃之類甚眾。良史所書，蓋取其狂狷一介，論政得失耳，非士君子守法度者所為也。今世所睹，懷瑾瑜而握蘭桂者，悉恥為之。守門詣闕，獻書言計，率多空薄，高自矜夸，無經略之大體，咸秕糠之微事，十條之中，一不足採，縱合時務，已漏先覺，非謂不知，但患知而不行耳。或被發姦私，面相酬證，事途迴穴，翻懼愆尤；人主外護聲教，脫加含養，此乃僥倖之徒，不足與比肩也。,CTEXT,顏氏家訓 ,319
孝友,一日，賊方飲讌，群賊環侍，無所措手。久宬乃佯報某地有大隊賈客過，賊喜，命群賊出擊，以久宬為導。方出寨半里許。揚言欲急溲，謂諸君且前行，當自後躡至，遂脫身而奔。返寨，魁方據鞍大嚼，且醉，出不意擊之，腦裂。群賊失久宬，倀倀無所之，使人返跡之，不獲，正躊躇間，久宬喘息至，謂山後有虎，幾為所噬，求眾先殪之。其中一人號最有力，奮臂前，復出不意，銑擊之，立殪，遂持銑大呼曰：「抗予者請飲此銑中彈。余已斃汝魁，今長汝曹矣。」眾大駭，或奔返寨中，或下馬聽命。久宬慰之曰：「吾本為父讎至此，今仇已授首，汝曹能聽余命者，則以後悉受余羈勒，不可傷無辜一人。」遂返寨，立誓約，並覓父尸，復祭告而葬之。居數日，久宬揖眾曰：「吾故不能為此生活，行矣，將返報母。諸君幸各事正業。」並為之陳利害，眾感泣，誓不復為賊，遂散。,WIKI,清稗類鈔,346
謙謹,恆恪郡王弘眭，聖祖孫也，幼襲父爵，性嚴重儉樸。諸藩邸皆畜聲伎，恢園囿，惟王崇尚儒素，俸粢除日用外，皆置買田產屋廬，歲收其利。人以吝笑之，王曰：「汝等何無遠慮？藩邸除俸粢田產外，無他貨取之所，不於有餘時積之，子孫蕃衍，何以為生？」諸邸後皆中落，至有不能舉炊者，而王之子孫皆自給，人始服其先見焉。,WIKI,清稗類鈔,146
貞烈,乾隆乙巳，邑大飢，單為鄰婦佐女紅，貸餘食以食，郝自咽糠覈。明年疫作，郝病，單鉤柳葉煮雜糜以給，郝竟死。數日，子又夭。單丐席裹尸，以木杖掘坎瘞之。杖斷，更以手捧土。塋成，血漬地，乃椎胸號曰：「天乎單氏！汝偷生乎？」族人以其年少，勸令貶節。單憤怒，不應，坐破窯中，餓數日死，年二十六歲。族人醵錢葬之夫塋旁，有過之者輒指曰：「此好老婆墳也。」,WIKI,清稗類鈔,168
謙讓,今天下自服化以來，方漸八年，雖側席求賢，不遺幽賤，然臣不能推有德，達有功，使聖聽知勝臣者多，未達者不少。假令有遺德於版築之下，有隱才於屠釣之間，而朝議用臣不以為非，臣處之不以為愧，所失豈不大哉。臣忝竊雖久，未若今日兼文武之極寵，等宰輔之高位也。,GJTS-XXD,古今圖書集成·學行典,122
振亂,凡為天下之民長也，慮莫如長有道而息無道，賞有義而罰不義。今之世，學者多非乎攻伐。非攻伐而取救守，取救守則鄉之所謂長有道而息無道、賞有義而罰不義之術不行矣。天下之長民，其利害在察此論也。攻伐之與救守一實也，而取舍人異，以辨說去之，終無所定論。固不知，悖也；知而欺心，誣也。誣悖之士，雖辨無用矣。是非其所取而取其所非也，是利之而反家之也，安之而反危之也。為天下之長患、致黔首之大害者，若說為深。夫以利天下之民為心者，不可以不熟察此論也。,CTEXT,呂氏春秋 ,216
詩話,荊公《金陵》詩云：「紅梨無葉庇華身，黃菊分香委路塵。歲晚蒼官才自保，日高青女尚橫陳。」蒼官，鬆也。青女，霜也。《楞嚴經》云：「當橫陳時，味如嚼蠟。以言道人處世間，雖有欲而無味也。」蓋荊公自謂如蒼官自保，但青女橫陳，不能已耳。此言近於雅謔，殊有深意。,WIKI,宋稗類鈔,124
孝弟,性孝友，力學，應圭任易州守。值流寇侵逼，德偁奔問起居，從一蒼頭躄叢骨，中及郊而雨雹，馬僵僕，仆頭目皆碎，惟以得覲親顏為喜。及應圭遷鄧州，復為寇所圍，德偁聞之，見星而行三晝夜，歷五百里，縋城而入。時應圭以憂勞成疾，相持而泣。及父卒於官，扶櫬還葬，哀感行路。崇禎丙子鄉試期已迫，聞母病，時大旱，徒步省歸而母病已愈，復徒步往赴。至則適當試期，入試護雋。人以為孝感云。李恩光，父病刲股以療，病良已。鄉人上之，有司達諸朝。崇禎三年詔旌為孝子，歲給米十二石，終其身。,GJTS-XXD,古今圖書集成·學行典,227
性,言天生眾民有是物，必有是，則蓋自百骸九竅五臟而達之，君臣父子夫婦長幼朋友無非物也，而莫不有法焉，如視之明聽之聰貌之恭言之順君臣有義父子，有親之類是也。是乃民所執之常性，故其情無不好此美德者，昔，孔子讀詩至此，而贊之曰：為此詩者，其知道乎。故有物必有則民之秉彝也，故好是懿德，而孟子引之以證，性善之說，其旨深矣，讀者其致思焉。西山真氏曰：盈天地之閒，莫非物也，人亦物也，事亦物也，有此物則具此理。是所謂則也，則者，準則之謂一定而不可易。也，彝而言秉者渾然一理，具於吾心，不可移奪若秉執，然為其有此。故於美德無不知好之者，仁義忠孝，所謂美德也。人無賢愚,GJTS-XXD,古今圖書集成·學行典,274
志道,邑庠生，持身端亮，幼慕理學，率門人暨子一楨一幹，講學太白書院，闡明良知宗旨，所著有《南溪遺稿》及《語錄》等書若干卷，行世。,GJTS-XXD,古今圖書集成·學行典,61
力耕,賢聖治家非一寶，富國非一道。昔管仲以權譎霸，而紀氏以強本亡。使治家養生必於農，則舜不甄陶而伊尹不為庖。故善為國者，天下之下我高，天下之輕我重。以末易其本，以虛蕩其實。今山澤之財，均輸之藏，所以御輕重而役諸侯也。汝、漢之金，纖微之貢，所以誘外國而釣胡、羌之寶也。夫中國一端之縵，得匈奴累金之物，而損敵國之用。是以騾驢馲駝，銜尾入塞，驒騱騵馬，盡為我畜，鼲貂狐貉，采旃文罽，充於內府，而璧玉珊瑚琉璃，咸為國之寶。是則外國之物內流，而利不外泄也。異物內流則國用饒，利不外泄則民用給矣。《詩》曰：『百室盈止，婦子寧止。』,CTEXT,鹽鐵論 ,256
心學,凡溫凊定省一出於此心之愛也，即此愛親之心以反觀焉，正明目而視之不可得而見也，傾耳而聽之不可得而聞也，謂之無可也，然孝子有深愛者視於無形聽於無聲，戀戀乎不可解於衷者，謂之有也。非歟此正明。明德親民之實體而為人心本。然之至善也，故君子戒慎不睹，恐懼不聞永保此心而止，至善焉，非先求一善以安排於中之謂也，然則即愛親一端以推之萬善，何莫不然。而至善之心體可識矣，或曰：大學前云至善後云正心，則心體不可以無善言也，明矣。而子又不專以有善言之何也。曰：至善者人心自有之天則應用萬變不齊，真體一定不易固通寂感，有無而一之者也。俗儒執名物故滯於有楊墨耽空寂，故墮於無孰，謂心而可以有無偏言之哉，觀大學言有所則心不正而無所則心正，可知矣。不正則不善，而心正則止，至善可知矣。是心本至善，何必言有心本無所安得，謂之無善哉。予不欲以有無偏言之者，謂心體包涵有無原自至善，特不可以有所自窒其心耳，何也。,GJTS-XXD,古今圖書集成·學行典,389
孝弟,孝經著學臣，嚴飭誦讀力行考試一體，命題之旨頃於本年五月內。又有聖祖六諭。小學孝經，果否遵旨通行，講讀考試。撫按年終類奏該部，詳加甄別以憑黜陟之諭，而適與尊崇聖母。徽號之恩，詔會是皇上躬行孝道。表章孝經至矣。而尚未頒發定。本坊刻舛，誤不一士，雖留心此經。莫知適從，故頒發萬不容緩也。臣潛心此經二十餘年。不揣愚陋僭著本義。二卷大全二十八卷，蓋求合乎。孔曾相傳之心法，與明王孝治天下之大經大法。而不規，規於訓詁事，親一節第世狃，故習宗旨未明復僭，著或問。三卷所以釋群疑而明大意，謹繕寫成帙恭撰表文。一通附卷首，以進伏祈。皇上深維孝治之本，曲賜乙夜之覽，倘一得可採祈敕，禮部覆議，頒行以為輔，翼化理之助臣。惟願我皇上，早奏明王孝治之效，以建中興第一事業，同符二祖光。顯列宗臣當與父老子弟，共詠歌聖化於無窮已。臣曷任激切，待命之至。,GJTS-XXD,古今圖書集成·學行典,361
篤行,正德初遊邑庠，與友人鄭軫同試貢，淮得中式，憐軫衰貧義不忍先，竟讓之。後二年復舉貢，仕終教諭，所著有《坦庵集》。,GJTS-XXD,古今圖書集成·學行典,55
情感,明年為光緒庚子，拳匪起事，列強聯軍破京師，英國各報之紀述，紛致嘲謔。琴南引以為恥，終日兀坐，疏與人交。錦孃慰之曰：「支那地大物博，經此小挫，必能改行新政，數年之後稱雄於世，今日之辱即來日之榮也，君何憂為！」一日，又語之曰：「近日君之於予，大異曩日。然相處十載，久欲以清白之體相屬，君何以故國受挫而見棄乎？」琴南喟然歎曰：「卿之心，僕審之久矣。雖不見棄，奈人言何！來日方長，卿亦宜重思之。」錦孃聞言而悲，顫聲應曰：「棄我之心決乎？蒼蒼者天，命也如斯！十年來相親相愛，無言不吐者，惟君一人耳，能更屬身他人乎？」琴南乃執其手，揮淚而言曰：「自今以往，當與卿永為良友矣。訂婚之事，實不能諾。」錦孃愴然出。,WIKI,清稗類鈔,298
心學,大其心，則能體天下之物。物有未體，則心為有外。世人之心，止於聞見之狹。聖人盡性，不以見聞梏其心。其視天下無一物非我，孟子謂盡心則知性知天，以此。天大無外，故有外之心不足以合天心。見聞之知，乃物交而知，非德性所知。德性所知，不萌於見聞。朱子曰：體，猶仁體事而無不在，言心理流行，脈絡貫通，無有不到。苟一物有未體，則便有不到處。包括不盡，是心為有外。蓋私意閒隔，而物我對立，則雖至親，且未必能無外矣。問體之義。曰：此是置心在物中，究見其理，如格物、致知之意，與體、用之體不同。問不以聞見梏其心。曰：此是說聖人盡性事。今人理會學，先於見聞上做工夫到,GJTS-XXD,古今圖書集成·學行典,271
智,有奇鬼焉，喜效人之子姪昆弟之狀。邑丈人有之市而醉歸者，黎丘之鬼效其子之狀，扶而道苦之。丈人歸，酒醒而誚其子，曰：吾為汝父也，豈謂不慈哉。我醉，而汝道苦我，何故。其子泣而觸地曰：孽矣。無此事也。昔也往責于東邑人可問也。其父信之，曰：嘻。是必夫奇鬼也，我固嘗聞之矣。明日端復飲于市，欲遇而刺殺之。明旦之市而醉，其真子恐其父之不能反也，遂逝迎之。丈人望其真子，拔劍而刺之。丈人智惑于似其子者，而殺于真子。夫惑于似士者而失于真士，此黎丘丈人之智也。疑似之跡，不可不察。察之必于其人也。舜為御，堯為左，禹為右，入于澤而問牧童，入于水而問漁師，奚故也。其知之審也。夫人子之相似者，其母常識之，知之審也。,GJTS-XXD,古今圖書集成·學行典,295
婚姻,石門有朱韞斯者，誤娶同姓，後十年覺之，欲去其婦。友人曹射侯、陸麗京憐其雅非同望，作書勸之，因疏古名儒取同姓事以示之。會吳志伊後至，曰：「王沉與王基聯姻，劉疇與劉嘏為婚，世人無譏，緣非同原也。」亢氏為山西巨富，自明已然。洪洞韓承寵娶於亢，匳金累數萬。韓後官濟南同知。,WIKI,清稗類鈔,132
賞譽,謝太傅未冠，始出西，詣王長史，清言良久。去後，苟子問曰：「向客何如尊？」長史曰：「向客亹亹，為來逼人。」王右軍語劉尹：「故當共推安石。」劉尹曰：「若安石東山志立，當與天下共推之。」謝公稱藍田：「掇皮皆真。」桓溫行經王敦墓邊過，望之云：「可兒！可兒！」殷中軍道王右軍云：「逸少清貴人。吾於之甚至，一時無所後。」王仲祖稱殷淵源：「非以長勝人，處長亦勝人。」王司州與殷中軍語，歎云：「己之府奧，蚤已傾寫而見，殷陳勢浩汗，眾源未可得測。」,CTEXT,世說新語 ,215
是非,徐芳予壬午冬奉書，馬素修先生自陳拙劣狀，先生答書嘉許，且曰：今之人巧於謀利，拙於謀義；巧於謀名，拙於謀實；巧之害久矣。子能拙，予復何憂？予得書再拜，佩之。會先生殉甲申三月難，予因改號拙菴，既自勉，且終身不敢忘先生，遂為銘，銘曰：不能巧是以拙於焉，孑孑吾生之劣；既已拙不能巧於焉，浩浩吾師之道。天既生之師，復成之吾菴之名，孰能爭之。巧拙部紀事《韓子‧外儲說》：墨子為木鳶，三年而成，蜚一日而敗。弟子曰：先生之巧，至能使木鳶飛。墨子曰：吾不如車輗者巧也。用咫尺之木，不費一朝之事，而引三十石之任，致遠力多，久於歲數。今我為鳶，三年成，蜚一日而敗。惠子聞之曰：墨子大巧，巧為輗，拙為鳶。《漢書‧錯傳》：錯，潁川人也。孝文時，上言兵事，曰：自高后以來，隴西三困於匈奴矣，民氣破傷，亡有勝意。,GJTS-XXD,古今圖書集成·學行典,341
斷訟,或婦人之行，貴令鮮絜，今以適矣，無顏復入甲門，縣官原之，故令使留所既入家。必未昭亂之本原，不惟貞絜所生者之言也。貞女不二心以數變，故有匪石之詩；不枉行以遺憂，故美歸寧之志。一許不改，蓋所以長貞絜而寧父兄也。其不循此而二三其德者，此本無廉恥之家，不貞專之所也。若然之人，又何醜恡？輕薄父兄，淫僻婦女，不惟義理，苟踈一德，借本治生，逃亡抵中，乎以致於刳腹芟頸滅宗之禍者，何所無之？,CTEXT,潛夫論 ,188
審己,子列子常射中矣，請之於關尹子。關尹子曰：「知子之所以中乎？」答曰：「弗知也。」關尹子曰：「未可。」退而習之三年，又請。關尹子曰：「子知子之所以中乎？」子列子曰：「知之矣。」關尹子曰：「可矣，守而勿失。」非獨射也，國之存也，國之亡也，身之賢也，身之不肖也，亦皆有以。聖人不察存亡賢不肖，而察其所以也。,CTEXT,呂氏春秋 ,149
孝弟,傅瑤，邑庠生，事母陳氏甚孝，母歿廬墓三年不返，妻子疾篤親戚勸之不應，時大雹左右田苗牛馬多被傷者，其墳內獨無，一日有賊至莊盜去菉豆，次夜送還曰：傅孝子之物，不可用。此皆孝感所致。張養謨，母陳氏，病已篤，謨割股和羹以進，母病得瘳。李文粲，家貧，母病難醫，割股奉親其母，即愈，邑侯旌其門曰，孝子。田實穎，庠生，因父病思食魚肉，入水求魚，溺死。其妻姚氏痛夫之亡，不食七日而卒，府縣有匾旌其門。,GJTS-XXD,古今圖書集成·學行典,192
伐功,古之用師，非貪壤土之利，救民之患也。民思之，若旱之望雨，簞食壺漿，以逆王師。故憂人之患者，民一心而歸之，湯、武是也。不愛民之死，力盡而潰叛者，秦王是也。孟子曰：『君不鄉道，不由仁義，而為之強戰，雖克必亡。』此中國所以擾亂，非蒙恬死而諸侯叛秦。昔周室之盛也，越裳氏來獻，百蠻致貢。其後周衰，諸侯力征，蠻、貊分散，各有聚黨，莫能相一，是以燕、趙能得意焉。其後，匈奴稍強，蠶食諸侯，故破走月氏，因兵威，徙小國，引弓之民，并為一家，一意同力，故難制也。前君為先帝畫匈奴之策：『兵據西域，奪之便勢之地，以候其變。以漢之強，攻於匈奴之眾，若以強弩潰癰疽；越之禽吳，豈足道哉！』上以為然。用君之義，聽君之計，雖越王之任種、蠡不過。以搜粟都尉為御史大夫，持政十有餘年，未見種、蠡之功，而見靡弊之效，匈奴不為加俛，而百姓黎民以敝矣。是君之策不能弱匈奴，而反衰中國也。善為計者，固若此乎？,CTEXT,鹽鐵論 ,384
謙謹,雍正初，大吏薦江慎修於朝。世宗召見，江戰栗不能對，乃薦其弟子戴正。戴口如泉湧，剴切詳明，上大悅，問：「卿與師孰優？」對曰：「臣劣。」上曰：「師優不對，何也？」對曰：「師年耄，患重聽，若所學，固勝臣萬萬也。」上嘉其讓，賜翰林。江名永，婺源人。,WIKI,清稗類鈔,120
上農,然後制四時之禁：山不敢伐材下木，澤人不敢灰僇，繯網罝罦不敢出於門，罛罟不敢入於淵，澤非舟虞，不敢緣名，為害其時也。,CTEXT,呂氏春秋 ,57
孝弟,傅弼，平陰廩生，父為土寇所害，寇後潛入濟南充營兵。弼即往僦居讀書，日挾匕首伺之。一日賊出浴城南，弼尾其後，待解衣入水，遂攘臂手刃之。自詣歷城獄，藩司王點壯其事，力為昭雪釋之。一時稱為義烈云。父病，醫藥未痊，潛割股肉以進。及父歿，貧無以葬，乃鬻子營殯。人稱其孝。,GJTS-XXD,古今圖書集成·學行典,130
讀書,道理自不難見。若果曾著心，而看他道理不出，則聖賢為欺我矣。如老蘇輩，只讀孟韓二子，便翻繹得許多文章出來。且如攻城，四面牢壯，若攻得一面破時，這城子已是自家底了，不待更攻得那三面，方入得去。學者只是要熟，工夫純一而已。讀時熟，看時熟，翫味時熟。如孟子詩書，全在讀時工夫。孟子每章說了，又自解。蓋他直要說得盡方住，其言一大片，故後來老蘇亦拖他來作文章說。須熟讀之，便得其味。今觀詩，既未寫得傳，且除了小序而讀之。亦不要將作好底看，亦不要將作惡底看，只認本文語意，亦須得八九。看經傳有不可曉處，且要旁通。待其浹洽，則當觸類而可通矣。經旨要子細看上下文義。名數制度之類，略知之便得，不必大段深泥，以妨學問。學者觀書，先須讀得正文，記得注解，成誦精熟。,GJTS-XXD,古今圖書集成·學行典,321
豪侈,潘治南河時，年將七十矣。而精神矍鑠逾壯年，豪縱猶昔。其寵姬率南部名娼，精音律，艷婢皆嫻歌舞，演劇之化裝咸備。時或命酒展紅氍毹，令諸婢扮演，愛妾理絲竹於後，自衣及膝之短綠襖，冠便帽，紅線成握，長尺有咫，斜披肩背，白髮如帚拂胸，支頤疊股而觀。遇劇中關目可噱者，則入場與諸婢狂嬲以為樂，屬吏得縱觀。一日，演《挑簾》、《裁衣》諸院本，備極妖冶，遂嬲諸婢，聞旁有掩口嗤者，由是遂不得與觀。又聞其於理事室中別闢一房，婦女裝飾針黹所需之品無不備，午後輒至，凡署中婦女欲市各物，必至此交易，一一親與論值，故靳之，索群雌笑罵以為快。,WIKI,清稗類鈔,257
物我,無忝爾所生故事天者，仰不愧俯不怍，則不乎天地矣。又曰：夙夜匪懈故事天者，存其心養其性，則不懈乎事天矣。此二者，畏天之事，而君子所以求踐夫形者也。惡旨酒崇伯子之顧養育英才，潁封人之錫類，好飲酒而不顧父母之養者，不孝也。故遏人欲如禹之惡旨酒，則所以顧天之養者至矣。性者萬物之一源，非有我之得私也。故育英才如潁考叔之及莊公，則所以永錫爾類者廣矣。不弛勞而底豫，舜其功也，無所逃而待烹，申生其恭也。舜盡事親之道，而瞽瞍底豫，其功大矣。故事天者，盡事天之道，而天心豫焉，則亦天之舜也。申生無所逃而待烹，其恭至矣，故事天者，夭壽不貳，而修身以俟之,GJTS-XXD,古今圖書集成·學行典,267
是非,更無回互。若信得及，即相與俱入聖賢之域；若信不及，即在我亦無為人謀而不盡底心，而此理是非昭著明白。凡事都分做兩邊，是底放一邊，非底放一邊。是底是天理，非底是人欲，是即守而勿失，非即去而勿留，此治一身之法也。治一家則分別一家之是非，治一邑則分別一邑之邪正，推而一州一路以至天下，莫不皆然。此直上直下之道，若其不分黑白，不辨是非，而猥曰無黨，是大亂之道也。朱子曰：大抵事只有一箇是非，是非既定，就揀一箇是。處行將去，必欲回互得，人人道好，豈有此理？然事之是非，久卻自定，時下須是在我者無歉，仰不愧、俯不怍，別人道好道惡，管他。,GJTS-XXD,古今圖書集成·學行典,261
篤行,北關安濟橋傾壞，捐金二百餘兩。重修，已銘碑記，復捐金修城隍寢宮。遇有疾病者，往往稱貸以全活之。歿之日，田閒人親睹其衣冠，乘馬擁衛而行。至今里巷稱其神異。,GJTS-XXD,古今圖書集成·學行典,76
去宥,荊威王學書於沈尹華，昭釐惡之。威王好制。有中謝佐制者，為昭釐謂威王曰：「國人皆曰：王乃沈尹華之弟子也。」王不悅，因疏沈尹華。中謝，細人也，一言而令威王不聞先王之術，文學之士不得進，令昭釐得行其私。故細人之言，不可不察也。且數怒人主，以為姦人除路；姦路已除而惡壅卻，豈不難哉？夫激矢則遠，激水則旱，激主則悖，悖則無君子矣。夫不可激者，其唯先有度。,CTEXT,呂氏春秋 ,172
廉儉,常熟翁叔平相國柄政時，借某國款，有司以回扣進。翁怒，卻之，翌晨奏聞。德宗大怒，命密查分此回扣諸人之姓名。越日，翁入直，上曰：「昨日之事不必究矣。」言訖長歎，蓋孝欽后於此亦有所受也。翁叔平被斥，榮文忠公祿知其貧也，贐以千金。翁不受，榮遂以翁為與有隙，而悻悻矣，實則翁欲自示以廉也。,WIKI,清稗類鈔,139
孝弟,宋時以太學養士。開慶中，自外舍試中優等升內舍，為太學詞賦第一，聲譽陡起，累試奏名，自內舍升行上舍士元。事母至孝，閒關跋涉扶侍風雪中，得筋寒疾，足不良於行，有火警不問，積貯急掖母行，而股膝如初，人以為孝感。景定中，父病危篤，三子同日刲股以進，父病即愈。知縣蔣曉立坊旌之。,GJTS-XXD,古今圖書集成·學行典,134
性,宋何承天夫兩儀既位，帝王參之，宇中莫尊焉。天以陰陽分，地以剛柔用，人以仁義立。人非天地不生，天地非人不靈。三才同體，相須而成者也。故能稟氣清和，神明特達，情綜古今，制周萬物，妙思窮幽賾，制作侔造化，歸仁與能，是為君長，撫養黎元，助天宣德，日月淑清，四靈來格，祥風協律，玉燭揚輝，九穀芻拳，陸產水育，酸鹹百品備其膳產棟宇、舟車、銷金、合土、絲紵、元黃供其器服；文以禮度，娛以八音，庇物殖生罔不備設夫，民用儉則易足，易足則力有餘，力有餘則志情泰樂治之心，於是生焉。事簡則不擾，不擾則神明靈,GJTS-XXD,古今圖書集成·學行典,242
志道,少沈毅好學，博通經史，究心洙泗之旨。萬曆庚子辛丑，舉鄉會魁，授戶部主事，力抑諸閹不以軍糈，抵諸璫債，遷職方郎嚴，絕餽遺，諸大帥轉求廠璫益力絕之，清直震中外，修飭邊政樞務，澄清陞河南參政，自以正直多忌，辭不赴任。丙辰大祲家乏糧，採樹頭舂和穀豆煮食引日。時欽發賑銀十六萬兩，米十二萬石，省城院議米不及青，珖具書按院趙日，亨歷數人相食，父子相食，諸慘狀青應得賑米數萬石，請速撥到，急救遺。,GJTS-XXD,古今圖書集成·學行典,191
孝弟,母病癰，每吟呻，滄即呼苦為之撫摩，晝夜不懈。母卒，後有道及母往事一言者，輒悲號欲絕。年七十餘不改庶幾，終身之慕云。,GJTS-XXD,古今圖書集成·學行典,57
雅量,錢塘諸駿男，名九鼎，嘗與仁和姜真源侍御匯思聯舟渡揚子江，過金山時，風大作，舟直觸郭璞墓石。姜意諸必大惶怖，而諸方吟嘯自若，作《過金山》詩。山陽黃大宗，名之翰，游楚，嘗月夜破浪江行，為戍卒所追，扣舷吟嘯，神思自若。,WIKI,清稗類鈔,106
仁,西山真氏曰：仁之一字，從古無訓，且如義訓，宜禮注理，又訓履智訓知，皆可以一字名其義，惟仁不可以一字訓。孟子曰仁者，人也，亦只是言仁者乃人之所以為人之理，亦不是以人訓仁。蓋緣仁之道大，包五常，貫萬善，所以不可以一言盡之。自漢以後，儒者只將愛字說仁，殊不知仁固主乎愛，然愛不足以盡仁。孟子曰惻隱之心，仁之端也，惻隱者，此心惻然有隱，即所謂愛也，然只是仁之發端而已。韓文公言博愛之謂仁，程先生非之，以為仁自是性愛，自是情。以愛為仁，是以情為性也。至哉言乎。朱文公先生始以愛之理，心之德六字形容之。所謂愛之理者，言仁非止乎愛，乃愛之理也。蓋以體言之，則仁之道大，無所不包。發而為用，則主乎愛仁者,GJTS-XXD,古今圖書集成·學行典,293
門閥,於時德宗發憤變法，百廢俱興，端適以其時上疏，言考工事，上得疏，大稱賞，乃設農工商總局於京師，俾端領其事，開去道缺，加三品卿銜。同列二人，則吳京卿懋鼎、徐京卿建寅也。開局未幾，即有八月之變，總局旋撤銷，端危疑甚，旋以他事獲解。自後，孝欽后意始大愜，命以臬司候簡。未幾，授陝西按察使以出。,WIKI,清稗類鈔,142
輕詆,庾道季詫謝公曰：「裴郎云：『謝安謂裴郎乃可不惡，何得為復飲酒？』裴郎又云：『謝安目支道林，如九方皋之相馬，略其玄黃，取其俊逸。』」謝公云：「都無此二語，裴自為此辭耳！」庾意甚不以為好，因陳東亭經酒壚下賦。讀畢，都不下賞裁，直云：「君乃復作裴氏學！」於此語林遂廢。今時有者，皆是先寫，無復謝語。,CTEXT,世說新語 ,146
師友,錢芬，號滌山，馮金伯敬事之，實友而兼師也。順治丁亥春初，馮阻雪盱眙，北征不果，憩於虎邱竹亭。旬日聚首，唱酬之餘，錢嘗作畫貽馮，滿紙雲煙，藏弆篋衍，每一展視，則不勝有人琴之感。,WIKI,清稗類鈔,87
性,建安丘氏曰：一陰一陽之謂道是就造化流行上說，成之者，性是就人心稟受上說，繼之者善，是就天所賦人所受中閒過接上說如書帝降之衷中庸天命之性，所謂降所謂命即繼之之義。,GJTS-XXD,古今圖書集成·學行典,80
詩話,「農桑不擾歲常登，邊將無功吏不能。四十二年如夢覺，春風吹淚過昭陵。」此詩題於仁宗寢宮，不著名氏。韓子蒼表出之。,WIKI,宋稗類鈔,55
權謀,孔子與齊景公坐，左右白曰：「周使來言廟燔。」齊景公出問曰：「何廟也？」孔子曰：「是釐王廟也。」景公曰：「何以知之？」孔子曰：「《詩》云：『皇皇上帝，其命不忒。』天之與人，必報有德，禍亦如之。夫釐王變文武之制而作玄黃宮室，輿馬奢侈，不可振也。故天殃其廟，是以知之。」景公曰：「天何不殃其身而殃其廟乎？」子曰：「天以文王之故也。若殃其身，文王之祀，無乃絕乎？故殃其廟以章其過也。」左右入報曰：「周釐王廟也。」景公大驚，起拜曰：「善哉！聖人之智，豈不大乎！」,CTEXT,說苑 ,226
篤行,性至孝，負介行，一夕孤館獨坐，有女子窺之，投簪珥於几上，正容不動。明旦託省覲歸，亦終不言也。歲大祲，力請有司發粟賑濟，多所全活。復募人瘞饑死者，以千計。烈婦黃氏為姑奪其志，絕脰死，槁葬二十三年，人無知者，錫眉聞其事，白之當事，因啟棺合葬，見赤蛇環護，其棺不毀，咸謂真烈所感。有故人葉生者早夭無嗣，營其兩世之喪。乙酉七月殉難死，妾何氏抱愛女赴水死。,GJTS-XXD,古今圖書集成·學行典,173
孝友,武進蔣樹德，號少穎，幼孝母，及母年七十而寢疾逾歲，朝夕奉事，督其婦煮藥，嘗而後進，夜則與婦番宿遞侍。嚴寒大溲，以身掖護之，使婦承之以器，終宵惕息，即倦，假寐而已，自寢疾至歿，未嘗一日安枕也。後十餘年，為光緒中葉，移居新廈，歎曰：「母在時，思得新屋以居，以貧故未能，今不及矣。」因淚下。,WIKI,清稗類鈔,142
中和,中字之說甚善，而所論狀性形道之不同，尤為精密，開發多矣。然愚意竊恐程子所云只一箇中字，但用不同，此語更可玩味。夫所謂只一箇中字者，中字之義未嘗不同，亦曰不偏不倚無過不及而已矣。然用不同者，則有所謂在中之義者，有所謂中之道者是也。蓋所謂在中之義者言喜怒哀樂之未發，渾然在中，停停當當未有箇偏倚過不及處其謂之中者。蓋所以狀性之體段也，有所謂中之道者，乃即事即物自有箇恰好底道理不偏不倚無過不及，其謂之中者，則所以形道之實也。只此亦便可見來教所謂狀性形道之不同者，但又見得中字只是一般道理，以此狀性之體段則為未發之中，以此形道則為無過不及之中耳，且所謂在中之義猶曰在裡面底道理云爾，非以在中之中字解未發之中字也。愚見如此不審高明，以為如何。,GJTS-XXD,古今圖書集成·學行典,317
孝弟,晉太傅安八世孫。父經，中郎諮議參軍。藺五歲，每父母未飯，乳媼欲令藺先飯，藺曰：既不覺飢。強食終不進。舅阮孝緒聞之，歎曰：此兒在家則曾子之流，事君則藺生之匹。因名之曰藺。稍授以經史，過目便能諷誦。孝緒每曰吾家陽元也。及丁父憂，晝夜號慟，毀瘠骨立，母阮氏常自守視譬抑之。服闋後，吏部尚書蕭子顯表其至行，擢為王府法曹行參軍，累遷外兵記室參軍。時甘露降士林館，藺獻頌，高祖嘉之，因有詔使製《北兗州刺史蕭楷德政碑》，又奉令製《宣城王奉述中庸頌》。太清元年，遷散騎侍郎，兼散騎常侍，使於魏。會侯景舉地入附，境上交兵，藺母慮不得還，感氣卒。及藺還入境，爾夕夢不祥，旦便投劾馳歸。既至，號慟嘔血，氣絕久之，水漿不入口。親友慮其不全，相對悲慟，強勸以飲粥。藺初勉強受之，終不能進，經月餘日，因夜臨而卒，時年三十八。藺所製詩賦碑頌數十篇。,GJTS-XXD,古今圖書集成·學行典,359
心學,或問佛者有觀心說然乎。曰：夫心者人之所以主乎身者也，一而不二者也，為主而不為客者也，命物而不命於物者也，故以心觀物則物之理得，今復有物以反觀乎，心則是此心之外，復有一心而能管乎，此心也然則所謂心者為一耶，為二耶，為主耶，為客耶，為命物者耶，為命於物者耶，此亦不待教而審其言之謬矣。或者曰：若子之言，則聖賢所謂精一。所謂操存所謂盡心知性，存心養性所謂見其參於前，而倚於衡者，皆何謂哉。應之曰：此言之相似而不同正，苗莠朱紫之閒而學者之所當辨者也。夫謂人心之危者，人欲之萌也，道心之微者，天理之奧也，心則一也。以正不正而異其名耳，惟精惟一則居其正而審其差者也，絀其異而反其同者也，能如是則信執其中而無過不及之偏矣，非以道為一心，人為一心而又有一心以精一之也。,GJTS-XXD,古今圖書集成·學行典,326
孝弟,孝子天性孝，弟父諱英，景泰六年卒于家，茂甫七歲，母李氏成化十有五年亦故。茂水漿不入口者三日，哀毀過禮頓絕方甦，既葬始蔬食水飲，塚上自造草舍一閒，僅可容寐，廬居泣血，茂祖名鵬，年幾八十子名道，童年方十餘歲，鄉人憫其祖，老子幼恐廬墓成疾，拆其廬彊扶以歸，茂復築室墓側，獨處食虀，斷其鹽醋，形容，鄉人見其不食滋味，又恐久而成疾，約數十輩踵塋懇勸再四，堅執不從，由是鄉人感其孝，無閒遠邇供蔬果煤炭其地，土厚水深，每日數里外汲水，鄉人往往送水煮粥，孝子心不自安，乃去墓北百步許，掘地，得泉水湧盈尺足具一日飲食之用。人以為孝能感神，墓在幽僻山嶺之閒，非周行通衢，過客聞其孝，不憚跋涉多往顧焉，兼饋乾菜，乾菹用不能盡，人以為孝能感人。母性嗜西瓜，茂于塚邊種，瓜蔓延塚上，二蔕並生，狀如兩岐之麥，人以為孝能感草木，三年不入城市，不與物接。辛丑十一月二十三日，服闋鄉里數百人迎孝子歸，第時成化十七年也。,GJTS-XXD,古今圖書集成·學行典,392
諫諍,王侍郎茂蔭、袁端敏公甲三為言官時，皆侃侃論列，不避權要。端敏至劾及某邵王暨侍郎書元，雖文宗亦以為太甚，非所宜言，然猶抵某邵王以罰。,WIKI,清稗類鈔,65
孝弟,曹繼，父死廬墓三年。事母葉氏曲盡禮意。及母卒，復廬墓三年。事聞，敕建世孝坊，通判杭朝望為之娶妻置田。,GJTS-XXD,古今圖書集成·學行典,50
技勇,公子既歸，一日，盜懷器械，踰垣進，歷屋數重，直抵臥室。見左屋內一燈熒然，俯聽之，則公子夫婦方弄其兒以為樂。凡盜入人家，必先探主人之勇怯以為進退。一盜乃振其手中叉作聲，以觀室中張皇與否，而公子聞之，即滅其燈，寂無聲，似未嘗聞者然。盜疑，逡巡不敢下。少頃，忽見中室扉豁然開，公子與其妻先後出。公子黑布裹頭，身被一短襖，襖與褌相屬之際束以黑綾，左手執炬，右手操兩斧。其妻妝束略同，惟裙則曳起兩前幅，拴腰際，以紅綾束之，左手執炬，右手持雙劍。既出，公子置其炬於左，分執兩斧，面東立，妻置其炬於右，分執雙劍，面西立,WIKI,清稗類鈔,252
學問,嘗以謂有功于聖門者，莫若朱熹氏，乃著書數十萬言，凡諸儒之說，有畔于朱氏者，刊而去之；其微辭隱義，則引而伸之；而其所未備者，復為說以補其闕。于是朱熹之說大明於世。櫟所居堂曰定宇，學者因以定宇先生稱。《胡一桂傳》：一桂父方平，受《易》于董夢程，夢程受朱熹之《易》于黃幹。一桂之學，出于方平，得朱熹氏源委之正，遠近師之，號雙湖先生。一桂同郡胡炳文。餘干饒魯之學，本出朱熹，而其為說，多與熹牴牾，炳文深正其非，作《四書通》，凡辭異而理同者，合而一之；辭同而指異者，析而辯之，往往發其未盡之蘊。東南學者，因其所自號，稱雲峰先生。《黃澤傳》：澤生有異質，慨然以明經學道為志，好為苦思，屢以成疾，疾止復思，久之，如有所見，作《顏淵仰高鑽堅論》。《蕭傳》：制行甚高，真履實踐，其教人，必自《小學》始。為文辭，立意精深，言近而指遠，一以洙、泗為本，濂、洛、考亭為據，關輔之士，翕然宗之，稱為一代醇儒。《安熙傳》：熙力于為己之學教人，必尊朱氏。其《告先聖文》有曰：追憶舊聞，卒究前業。灑掃應對，謹行信言。餘力學文，窮理盡性。循循有序，發軔聖途，以存諸心，以行諸己，以及于物，以化于鄉。其用功平實切密，可謂善學朱氏者。,GJTS-XXD,古今圖書集成·學行典,498
鑒識,楊和、王沂中閑居郊行，遇一相押字者。楊以所執杖書地上作一畫，相者再拜曰：“閣下何為微行至此？宜自愛重。”王愕然詰其所以，相者曰：“土上一畫，乃王字也。”王笑批緡錢五百萬。仍用常所押字，命相者翌日詣司帑。司帑持券熟視曰：“汝何人？乃敢作王偽押來賺物。吾當執汝詣有司問罪。”相者具言本末。至聲屈，冀動王聽。王之司謁與司帑，打合五千緡與之。相者大慟，痛罵司帑而去。異日乘間白王，王怪問其故。對曰：“他今日說是王者，來日又胡說增添，則王之謗厚矣。且思王已開王社，何所復用相？”王起撫其背曰：“爾說得是。”即以予相者幾百萬旌之。,WIKI,宋稗類鈔,259
心學,或問子能無心乎。迂叟曰：不能，若夫回心則庶幾矣。何謂回心，曰：去惡而從善，舍非而從是，人或知之而不能徙以為，如制駻馬如斡磻石之難也，靜而思之在我而已，如轉戶樞何難之有。,GJTS-XXD,古今圖書集成·學行典,84
勉學,古人勤學，有握錐投斧，照雪聚螢，鋤則帶經，牧則編簡，亦為勤篤。梁世彭城劉綺，交州刺史勃之孫，早孤家貧，燈燭難辦，常買荻尺寸折之，然明夜讀。孝元初出會稽，精選寮寀，綺以才華，為國常侍兼記室，殊蒙禮遇，終於金紫光祿。義陽朱詹，世居江陵，後出揚都，好學，家貧無資，累日不爨，乃時吞紙以實腹。寒無氈被，抱犬而臥。犬亦飢虛，起行盜食，呼之不至，哀聲動鄰，猶不廢業，卒成學士，官至鎮南錄事參軍，為孝元所禮。此乃不可為之事，亦是勤學之一人。東莞臧逢世，年二十餘，欲讀班固漢書，苦假借不久，乃就姊夫劉緩乞丐客刺書翰紙末，手寫一本，軍府服其志尚，卒以漢書聞。,CTEXT,顏氏家訓 ,270
心學,虛靈之中，不可先有乎善，猶明之本無色，聰之本無聲也，目無一色固能盡萬物之色，耳無一聲固能盡萬物之聲，心無一善固能盡萬物之善者，乃探索於事事物物之閒，先求其所謂定理者，以為應事宰物之，則是虛靈之內，先有乎善也，虛靈之內先有乎善。是自窒其虛靈之體，非止至善之謂矣。於此欲矯其弊，何不直指太虛之體，以端中正之趨，謂靈扃中藏淵淵浩浩。未易測識，此乃天命之性，為人心同有之至善，而一毫人力不與者也，故不曰至善，而曰無善無惡焉，寧知目不可先有妍媸之色，未常無明也。特其天明不可得而睹焉爾，耳不可先有邪正之聲，未嘗無聰也，特其天聰不可得而聽焉爾，心不可先有善惡之念，未嘗無靈明也，特其虛靈不可得而執持焉爾，夫聰明即耳目之善，靈明發竅為耳目之聰明，即心之善也，因明之不可睹，即謂之無明，因聰之不可聽即謂之無聰，因虛靈不可執持，即謂之無善也。試即愛親之一端言之人之於親，莫不知愛。,GJTS-XXD,古今圖書集成·學行典,381
博識,李建勳罷相江南，出鎮豫章。一日與賓僚遊東山，各事寬履輕衫。攜酒肴，引步於漁溪樵塢間，遇佳處則飲。忽平田間一茆舍，有兒童讀書聲。相君攜策就之，乃一老叟教數村童。叟驚悚離席，改容趨謝，而翔雅有體，氣調瀟灑。丞相愛之，遂觴於其廬，置之客右，叟亦不敢輒談。李以晚渴，連食數梨。賓僚有曰：「此不宜多食，號為五髒刀斧。」叟竊笑。丞相曰：「先生之哂，必有異聞？」叟謝曰：「小子愚賤，偶失容於鈞重，然實無所聞。」李堅質之，仍脅以巨觥曰：「無說則沃之。」叟不得已，問說者曰：「敢問刀斧之說有稽乎？」曰：「舉世盡云，必有其稽。」叟曰：「見《鶡冠子》，所謂五髒刀斧者，非所食之梨，乃離別之離爾。蓋言人之別離，戕伐胸懷，甚若刀斧。」遂就架取一小冊，振拂以呈丞相，乃《鶡冠子》也。檢之如其說。李特加重。,WIKI,宋稗類鈔,338
假譎,魏武常言：「人欲危己，己輒心動。」因語所親小人曰：「汝懷刃密來我側，我必說心動。執汝使行刑，汝但勿言其使，無他，當厚相報！」執者信焉，不以為懼，遂斬之。此人至死不知也。左右以為實，謀逆者挫氣矣。,CTEXT,世說新語 ,97
孤憤,當塗之人擅事要，則外內為之用矣。是以諸侯不因則事不應，故敵國為之訟。百官不因則業不進，故群臣為之用。郎中不因則不得近主，故左右為之匿。學士不因則養祿薄禮卑，故學士為之談也。此四助者，邪臣之所以自飾也。重人不能忠主而進其仇，人主不能越四助而燭察其臣，故人主愈弊，而大臣愈重。凡當塗者之於人主也，希不信愛也，又且習故。若夫即主心同乎好惡，固其所自進也。官爵貴重，朋黨又眾，而一國為之訟。則法術之士欲干上者，非有所信愛之親，習故之澤也；又將以法術之言矯人主阿辟之心，是與人主相反也。處勢卑賤，無黨孤特。夫以疏遠與近愛信爭，其數不勝也；以新旅與習故爭，其數不勝也；以反主意與同好爭，其數不勝也；以輕賤與貴重爭，其數不勝也；以一口與一國爭，其數不勝也。法術之士，操五不勝之勢，以歲數而又不得見；當塗之人，乘五勝之資，而旦暮獨說於前；故法術之士，奚道得進，而人主奚時得悟乎？故資必不勝而勢不兩存，法術之士焉得不危？其可以罪過誣者，以公法而誅之；其不可被以罪過者，以私劍而窮之。是明法術而逆主上者，不僇於吏誅，必死於私劍矣。,CTEXT,韓非子 ,455
篤行,少雄於力，知書史，每抱憤世疾邪之志，鄉中有爭鬥悖犯者，必折之以義，無少依違人，咸敬憚之，隆安初，孫恩寇海上祥，糾集鄉豪，為防禦內史，袁崧率兵討恩，祥從崧築壘滬瀆，協力相持，久之，恩驟至崧與敵戰而死，滬瀆遂陷時，祥不在左右，聞而奔死，所突白刃，收崧尸歸葬焉，時人義之名，其所居之里，曰：教義里。,GJTS-XXD,古今圖書集成·學行典,146
詆毀,宣和末，黃安時曰：「亂作不過一二年矣。天使蔡京八十不死，病亟復蘇，是將使之身受禍也。天下其能久無事乎？」靖康兵亂，宣和舊臣悉已遠竄。安時居壽春，歎曰：「造禍者全家盡去嶺外避地，卻令我輩橫屍路隅耶！」安時卒死於兵，可哀也。,WIKI,宋稗類鈔,110
雅量,華亭董蒼水孝廉俞有鹿角山之游，渡洞庭湖，風大作，波翻浪湧，上流覆舟，蔽湖而下，僮僕震慴無人色。董坦然危坐，賦二詩，投之湖，竟無恙，且以數小時而行三百餘里。,WIKI,清稗類鈔,77
學思,而又得其時之中，謂如下文所指之事，皆以亨行而當其可也。志應者二剛明五柔暗，故二不求五，而五求二，其志自相應也，以剛中者，以剛而中。故能告而有節也，瀆筮者二三，則問者，固瀆而告者，亦瀆矣。蒙以養正乃作聖之功，所以釋利貞之義也。南軒張氏曰：孟子曰：大人者，不失其赤子之心者也。蓋童之時，純一不雜人欲未起，天理實存，謂之大人者，守此而已。謂之小人者，失此而已。人於是時保護養育則虛靜純白，渾然天成，施為動作酬酢進退，皆天理也。非作聖之功起於此乎。,GJTS-XXD,古今圖書集成·學行典,220
志道,幼而穎悟，讀書過目成誦，終身不忘。博通經史百家，及天文、地理、律曆、醫藥、算數之學。宋咸淳初，文圭年十八，以《春秋》中鄉選。宋亡，隱居城東，學者稱之曰牆東先生。延祐設科，有司強之就試，凡一再中鄉舉。文圭為文，融會經傳，縱橫變化，莫測其涯際，東南學者，皆宗師之。朝廷數遣使馳幣聘之，以老疾，不果行。卒年八十五。,GJTS-XXD,古今圖書集成·學行典,154
孝友,鄧裕明，常熟梅里鎮人。世業鬻餳，以父憲文耄而失業，裕明日備甘旨以供膳，更察其性之所嗜使盡歡。咸豐戊午，憲文病卒，醫藥喪葬無不具。母顧氏之浣溺滌污，亦躬任之。母病，夜不解衣，及痊，裕明始有笑容。,WIKI,清稗類鈔,96
博識,文潞公為相日，赴秘書省曝書晏。令堂吏視閣下芸草，乃公往守蜀日，以此草寄植館中也。因問芸草之辟蠹出何書？一坐默然。蘇子容對以《魚豢典略》。公甚喜，即借以歸。,WIKI,宋稗類鈔,77
篤行,孝友天至，逮事王父母，極誠共奉。而竭力窀穸之事，即其父亦不知費所由辦也。有弟三人，悉推世業與之，獨肩養生送死諸務。平生不妄言笑，不輕與人交。御家莊而有禮，女婦皆勤治蠶織饋餉事。戶庭之內，肅不聞聲。子姓稍踰禮節，即疏遠，亦撻之。每與人言，惓惓以慈孝仁讓為勗。他家有相爭隙者，必自悔曰：杜長公得無非乎。初為奉化功曹同曹掾，有患痢疫者，眾徙以避。常曰：夫同舍中兄弟也，急乃棄之乎。躬親湯藥，或竟夕不還，其人有妾而弗避也。眾頗疑之，每常往必與其僕偕。明燭達旦，久之人始服其至誠云。後移役蘭谿道，拾遺金往跡其人而還之。其人以十金謝，固辭不受。蘭谿章文毅公懋深器重之，謂客曰：此其人素行，合於聖賢，非可以掾吏小之。已而授廣西龍江驛丞，有以毒藤自殺者，誣冤家殺之。郡守具獄上，當死。司憲移常，覆訊乃出之。守惡其反而笞之，常曰：吁嗟天乎。辯冤而死可矣，笞何憾耶。後征蠻事起，臺憲檄之督兵，以此嬰疾，卒于邸舍。,GJTS-XXD,古今圖書集成·學行典,396
君子小人,國家之興亡與夫才之邪正。則固得聞命矣。然則何不擇其人而用之。漁者曰：擇臣者，君也。擇君者，臣也。賢愚各從其類而為奈何。有堯舜之君必有堯舜之臣，有桀紂之君必有桀紂之臣。堯舜之臣生乎桀紂之世，猶桀紂之臣生乎堯舜之世，必非其所用也。雖欲為禍為福其能行乎。夫上之所好下必好之，其若影響豈待驅率而然耶。上好義則下必好義，而不義者遠矣。上好利則下必好利，而不利者遠矣。好利者眾則天下日削矣。好義者眾則天下日盛矣。日盛則昌日，削則亡盛之與削昌之與亡，豈其遠乎。在上之所好耳。夫治世何嘗無小人，亂世何嘗無君子。不用則善惡何由而行也。樵者曰：善人常寡而不善人常眾，治世常少而亂世常多。何以知其然耶。曰觀之於物,GJTS-XXD,古今圖書集成·學行典,295
志道,戶部尚書梅執禮、御史中丞呂好問、戶部侍郎邵溥、中書舍人胡安國合奏：河南布衣尹焞學窮根本，德備中和，言動可以師法，器識可以任大，近世招延之士無出其右者。朝廷宣召，而命處士以歸，使焞韜藏國器，不為時用，未副陛下側席求賢之意。望特加識擢，以慰士大夫之望。次年，金人陷洛，焞闔門被害，焞死復甦，門人舁置山谷中而免。劉豫命偽帥趙斌以禮聘焞，不從則以兵恐之。焞自商州奔蜀，至閬，得程頤《易傳》十卦于其門人呂稽中，又得全本于其邢純，拜而受之。紹興四年，止于涪。涪，頤讀《易》地也，闢二畏齋以居，邦人不識其面。侍讀范仲舉焞自代，授左宣教郎，充崇政殿說書，以疾辭。范仲奏給五百金為行資，遣朝臣奉詔至涪親遣。六年，始就道，作文祭頤而後行。,GJTS-XXD,古今圖書集成·學行典,309
世務,布心腹，質情素，信誠內感，義形乎色。宋華元、楚司馬子反之相睹也，符契內合，誠有以相信也。今匈奴挾不信之心，懷不測之詐，見利如前，乘便而起，潛進市側，以襲無備。是猶措重寶於道路而莫之守也。求其不亡，何可得乎？,CTEXT,鹽鐵論 ,103
不苟,賢者之事也，雖貴不苟為，雖聽不自阿，必中理然後動，必當義然後舉，此忠臣之行也。賢主之所說，而不肖主雖不肖其說，非惡其聲也。人主雖不肖，其說忠臣之聲與賢主同，行其實則與賢主有異。異，故其功名禍福亦異。異，故子胥見說於闔閭而惡乎夫差，比干生而惡於商、死而見說乎周。,CTEXT,呂氏春秋 ,130
諫諍,仁宗即位，首下求言詔，滿洲廣泰與廣興首先應之，劾和珅奸慝諸款，即時伏法。漢軍蔣攸銛劾外省貪吏宜降革者，李奉翰，景安，泰承恩諸人先後獲罪。瑚圖靈阿為宜綿子，陳關稅鹽務諸弊，又請卻貢獻，停捐納。仁和馬履泰論鄂督景安畏縮偷安老師糜餉之罪，安為之罷職，又論湖北教匪奸民宜撫諸條，上盡從之。滿洲繼善雖為和所引，無所依附。時繙譯科場皆近臣子弟。藉以進身，頂傳遞之弊，多不勝言,WIKI,清稗類鈔,181
慎微,若二至已上亦隨其所兼以及異數，故一流之人能識一流之善，二流之人能識二流之美，盡有諸流則亦能兼達眾材，故兼材之人與國體同欲，觀其一隅則終朝足以識之，將究其詳則三日而後足。何謂三日而後足。夫國體之人兼有三材，故談不三日不足以盡之。一以論道德，二以論法制，三以論策術，然後乃能竭其所長而舉之不疑。然則何以知其兼偏而與之言乎。其為人也，務以流數杼人之所長而為之名目，如是兼也。如陳以美欲人稱之，不欲知人之所有，如是者，偏也。不欲知人則言無不疑，是故以深說淺益深益異，異則相反，反則相非，是故多陳處直則以為見美。,GJTS-XXD,古今圖書集成·學行典,251
篤行,姚清徐俊石敬按《樂亭縣志》：姚清，商家堰社人；徐俊，千金社人；石敬，黑崖子社人。景泰壬申，洪水民饑，三人各輸粟八百石賑助，事聞詔旌其門，有司為樹坊。,GJTS-XXD,古今圖書集成·學行典,74
性,人生而靜以上不容說。纔說時，便已不是性也。凡人說性，只是說繼之者善也。孟子言人性善，是也。夫所謂繼之者，善也。猶水流而就下也，皆水也有流而至海終無所污。此何煩人力之為也。有流而未遠固已漸濁，有出而甚遠方有所濁，有濁之多者，有濁之少者，清濁雖不同，然不可以濁者不為水也。如此，則人不可不加澄治之功，故用力敏勇則疾清。用力緩怠則遲清及其清也。則卻只是元初水也。亦不是將清來換卻濁，亦不是取出濁來置在一隅也水之清。則性善之謂也，故不是善與惡在性中為兩物相對，各自出來此理天命也。順而循之，則道也。循此而修之各得其分，則教也。自天命以至於教我，無加損焉。此舜有天下而不與焉者也。告子云：生之謂性則可見天地。所生之物雖是謂之性,GJTS-XXD,古今圖書集成·學行典,308
忠藎,關忠節公天培，山陽人，以武生至專閫。貌英偉，面紅如中酒，威毅驚人。道光辛丑，英人擾粵東，關與林文忠督兵事。領事義律已被俘，乃為琦善所牽掣。林革職遣戍，關勢益孤，死守虎門礮臺。奉琦嚴飭，謂方議和，不得輕開戰釁，英人遂乘隙駕礮來攻。關告急請援，不應，老僕勸關退，關叱之去。僕跪抱關足求退，關拔劍欲砍之。僕大哭而下，行未數里，礮臺已為英礮所擊碎，遂以身殉。宣宗震怒，命鎖押琦善來京，憫關義烈，賜諡忠節，敕建專祠。當事棘時，關嘗緘一匣寄家人，堅不可開，及後啟視，則賜衣一襲、墮齒數枚而已。蓋死志早定也。,WIKI,清稗類鈔,247
讀書,讀書當著實體，認如讀中庸首章天命之謂性，便當求天命之性的在何處，讀大學首章明德新民止於至善，便當求三者的為何事如此，則道理躍如皆在，心目之閒，自不為文字言語所纏繞矣。讀書之久，見得書上之理與自家身上之理，一一契合，方始有得處。讀書體貼到自己身心上，方有味。皆實理也。聖賢豈欺我哉。實理皆在乎萬物萬事之閒，聖賢之書不過摸寫其理耳，讀書而不知實理之所在。徒滯於言辭之末，夫何益之有。人讀書果能於聖人之言，句句皆體之身心，而力行之，即是顏子亦足以發之意。讀書記得一句便尋一句之理，務要見得下落，方有益，先儒謂讀書，只怕尋思近，看得尋思二字最好如聖賢，一句言語，便反覆尋思，在吾身心上，何者為是，在萬物上，何者為是。使聖賢言語，皆有著落，則知一言一語，皆是實理，而非空言矣。,GJTS-XXD,古今圖書集成·學行典,333
勸將,軍起以來，暴師五年，典兵之吏，將下千數，大小之戰，歲十百合，而希有功。歷察其敗，無他故焉，皆將不明變勢，而士不勸於死敵也。其士之不能死也，乃其將不能效也，言賞則不與，言罰則不行，士進有獨死之禍，退蒙眾生之福。此所以臨陣亡戰，而競思奔北者也。,CTEXT,潛夫論 ,120
孝弟,徐一誠，字廣寅，稟性純孝，出入惟遵，父命讀書，制行動循孝弟迨事，繼父晉承順顏色，進奉甘旨一如所生，友愛昆弟內外，無閒言課子孝友，家範雍睦誠享，年九十以耆望膺賓筵盛典，孫庠生能世其家。,GJTS-XXD,古今圖書集成·學行典,91
義俠,既而謝改御史，一日早朝，書童掌燈，傾油汙朝衣，黠者頓足曰：「不吉。」主人怒，命樸者行杖，戇者止之，諫曰：「僕嘗聞主言：『古人有羹汙衣燭然鬚不動聲色者。』主能言，不能行乎？」謝遷怒曰：「爾欲沽直耶？市恩耶？」應曰：「恩出自主，僕何有焉？僕效愚忠而主曰沽直，主今居言路，異日跪御榻，與天子爭是非，坐朝班，與大臣爭獻替，棄印綬其若蹝，甘遷謫以如歸，主果沽直而為之乎？人亦謂主沽直而為之乎？」謝語塞謝之，而心頗銜之。由是，黠者日夜伺其短，誘樸者共媒蘗，勸謝逐之。,WIKI,清稗類鈔,227
廉儉,康熙朝，德格勒官侍講，李光地嘗薦其學行，屢召見，論經義。性骨鯁，不附權勢。偶扈駕巡行，明珠見其將嚮用也，使人累千金為裝，卻不受。會久不雨，聖祖命德筮之，遇夬，曰：「澤上於天，將降矣。一陰居上，天屯其膏，決之即雨。」上愕然曰：「安有是？」以明珠對。明珠聞而大恚。丁卯冬，坐私刪起居注論死，遇赦，以謫籍終。,WIKI,清稗類鈔,151
至德,天地之性，萬物之類，儴道者眾歸之，恃刑者民畏之，歸之則附其側，畏之則去其域。故設刑者不厭輕，為德者不厭重，行罰者不患薄，布賞者不患厚，所以親近而致踈遠也。,CTEXT,新語 ,77
務本,大道遠數者為仁足以覆幬群，生惠足以撫養百姓，明足以照見四方，智足以統理萬物，權足以變應無端，義足以阜生財用，威足以禁遏姦非，武足以平定禍亂，詳於聽受而審於官人達於興廢之原通於安危之分，如此則君道畢矣。夫人君非無治為也，失所先後，故也道有本末，事有輕重，聖人之異乎人者無他焉，蓋如此而已矣。魯桓公容貌美麗且多技藝，然而無君才大智，不能以禮防正。,GJTS-XXD,古今圖書集成·學行典,171
孝弟,金大赤，字大純，以歲貢歷寧州華容教職，素以孝著，年七十致仕，母周氏年九十三。崇禎甲戌城陷，賊欲刃其母，赤詈賊，與母及子鑰俱死。陶鑄，與弟冶被賊執，度不能俱免，請留一人奉先祀，賊不聽，兄弟爭死，賊兩殺之。,GJTS-XXD,古今圖書集成·學行典,101
狷介,吳江翁仲謙，名遜，性孤介，不與俗諧。家酷貧，值歲儉，不能餬口，終日啜水而已。鄰有招之食者，謝不赴，嘗曰：「耐飢易，耐俗子難。」惟徐介白、顧茂倫餉之方受。後病卒，茂倫賣古琴殮之。,WIKI,清稗類鈔,88
逍遙遊,堯讓天下於許由，曰：「日月出矣，而爝火不息，其於光也，不亦難乎！時雨降矣，而猶浸灌，其於澤也，不亦勞乎！夫子立而天下治，而我猶尸之，吾自視缺然，請致天下。」許由曰：「子治天下，天下既已治也。而我猶代子，吾將為名乎？名者，實之賓也，吾將為賓乎？鷦鷯巢於深林，不過一枝；偃鼠飲河，不過滿腹。歸休乎君！予無所用天下為。庖人雖不治庖，尸祝不越樽俎而代之矣。」,CTEXT,莊子 ,175
隱逸,又曰：魯連好奇偉倜儻，嘗遊趙，難新垣衍以秦為帝，秦軍為卻，平原君欲封連，連三辭，平原君乃以千金為連壽。連笑曰：所貴於天下之士者，為人排患釋難也。即有取之，是商賈之事爾，及燕將守遼城，田單攻之不能下，連乃為書射城中，遺燕將，燕將見書，泣三日，乃自殺，城降，田單欲爵連。連曰：吾與於富貴而詘於人，寧貧賤輕世而肆意。又曰：閭丘先生，齊宣王獵於社山，社山父老十三人，相與勞王，王賜父老不租，先生獨不謝。曰：願得壽得富得貴，夫選良吏，平法度，則臣得壽矣。振之以時，則臣得富矣。令少敬長，則臣得貴矣。又曰：田生菅床茅屋，不肯仕宦，惠帝親自往，不出屋。又曰：鄭仲虞不仕漢朝，章帝自往，終不肯起。曰：陛下何惜不為上世君，令臣得為偃息之民，天子以尚書祿終其身，世號白衣尚書。,CTEXT,藝文類聚 ,328
篤行,許應鰲，生平排難解紛，以義俠聞。少孤，賴老僕營求以供朝夕，及壯，罷制舉業。貿遷有無。有誤予浮於直者，追還之。人遺金，欲赴水死，問幾何，即償以橐中金，其易簀時惟屬。子若孫敦本力學，為鄉黨善人，子若孫能奉其遺訓云。,GJTS-XXD,古今圖書集成·學行典,105
心意,故人君當以法祖為志，法祖當以懋德為志，我太祖豐功茂烈，德庇萬世，誠今日聖明之所當，法以勉德，不可豫怠者也。《周官》：功崇惟志，業廣惟勤。惟克果斷，乃罔後艱。臣若水通曰：此成王申戒卿士果於立志，以廣功業之言也。事之所成，為功心之所存為志。志於王者則王矣，志於道德者則道德矣，志於賢聖則賢聖矣。夫志，氣之帥也。志之所至，氣必至焉。豈有志於是而事之所成有不至於是者耶。故言功崇者，在於志也。業廣者，在於勤也。若能果斷則無後艱之患矣。宋儒程顥曰：義理不先定則多聽而易惑，志意不先定則守善而或移。其示人立志之說尤深切矣。故果斷則志立，志立則勤，勤則功崇業廣，而可以裕後於無窮矣。何後艱之有哉。後之聖君賢相，欲圖悠久之治者，必先自立志始。,GJTS-XXD,古今圖書集成·學行典,313
閑情,潁妓曹蘇奇，往歲與悅已者密約相從，而其母禁之至苦，不勝抑悒。以盛春美景，邀同約者聯騎出城，登高塚相對慟哭，既而酣飲。諸客聞之，賞其曠絕於流輩。晏元獻聞之，為戲題絕句曰：「蘇奇風味逼天真，恐是文君向上人。何日九原芳草綠，大家攜酒哭青春。」,WIKI,宋稗類鈔,118
孝弟,張福緣天性至孝，竭力事親母李氏，病衣不解帶者數月，病轉劇，遂刲股作羹以進其母，病果愈。洪武二十七年旌表。戴君，用父福之。洪武中，因監稅失，火法當死，君用身代父刑。,GJTS-XXD,古今圖書集成·學行典,81
孝弟,兼從弟羔，貞元初及進士第，有至性。父死河北，母更兵亂，不知所之，羔憂號終日。及兼為澤潞判官，鞫獄，有媼辨對不凡，乃羔母，因得奉養。而不知父墓區處，晝夜哀慟；它日舍佛祠，觀柱閒有文字，乃其父臨死記墓所在。羔奔往，亦有耆老識其壟，因是乃得葬。元和中，為萬年令，時許季同為長安令，京兆尹元義方責租賦不時，繫二縣吏，將罪之。羔等辯列尢苦，尹不為縱。羔乃謁宰相，請移散官。憲宗遣中使問狀，具對府政苛細，力不堪奉。詔皆免官，奪尹三月俸。議者以羔為直。未幾，授戶部郎中，後歷振武節度使，以工部尚書致仕。卒，贈尚書右僕射，諡曰敬。,GJTS-XXD,古今圖書集成·學行典,257
篤行,由進士官至承議郎，知蘄州。未第時居城北郭外曰塔，步貧甚，聚小兒學以自給。蒙壯年貌偉，鄰室處女素慕之，一夕排闥來奔，蒙力拒之，曰：爾尚未適人，如此則壞爾處子之身，誰肯娶，爾若終與為夫婦，則貧窶無以相活，脫或彰敗，彼此獲罪，甚不可也。宜速歸，我亦不語，仍不可令他人得知。女不肯去，曰：苟不見容，當死于此耳。蒙百方譬解終不及亂，女歎惋涕泣而退，蒙不復居其地，託故徙焉。蒙後登政和五年進士第。,GJTS-XXD,古今圖書集成·學行典,192
任道,福祿日來。詩云：宜民宜人，受祿于天。為政而宜於民者，固當受祿於天。夫仁誼禮知信五常之道，王者所當修飭也；五者修飭，故受天之祐，而享鬼神之靈，德施於方外，延及群生也。天子覽其對而異焉，乃復冊之曰：制曰：蓋聞虞舜之時，游於巖廊之上，垂拱無為，而天下太平。周文王至於日昃不暇食，而宇內亦治。夫帝王之道，豈不同條共貫與。何逸勞之殊也。蓋儉者不造元黃旌旗之飾。及至周室，設兩觀，乘大路，朱干玉戚，八佾陳於庭，而頌聲興。夫帝王之道豈異指哉。或曰良玉不瑑，又云非文亡以輔德，二端異焉。殷人執五刑以督姦，傷肌膚以懲惡。成康不式，四十餘年天下不犯，囹圄空虛。秦國用之，死者甚眾，刑者相望，耗矣哀哉。朕夙寤晨興，惟前帝王之憲，永思所以奉至尊，章洪業，皆在力本任賢。今朕親耕籍田以為農先，勸孝弟，崇有德，使者冠蓋相望，問勤勞，恤孤獨，盡思極神，功烈休德未始云獲也。,GJTS-XXD,古今圖書集成·學行典,371
寺碑,時有效謝康樂裴鴻臚文者，亦頗有惑焉。謝故巧不可階，裴亦質不宜慕，玉暉金銑，及為拙目所蚩，巴人下俚，更合郢中之聽，陽春高而不和，妙聲絕而不尋，竟不精討錙銖，挍量文質，有異巧拙，終媿醜妍，是以握瑜懷玉之士，入鄭邦而知退，章甫翠履之人，望閩鄉而歎息。,CTEXT,藝文類聚 ,122
義俠,順治辛卯，大兵破舟山，董幼安志寧妻孥在急捕中。其僕文周者匿之，挺身赴官，鍛鍊幾死而卒不一言，迺獲免。洎後，悼其主之祀絕也，獨以縞衣蔬食終其身。,WIKI,清稗類鈔,71
謙謹,錢塘沈甸華，名蘭先，性慎密，聞人有過，輒自警曰：「吾得毋有是乎？」亦時以此訓其子弟。又嘗言人多讀書則識進，且能自見瑕疵，故終身都無足處。,WIKI,清稗類鈔,68
技勇,環秀菴在無錫北關之蓉湖尖，司香火者為僧智海，即年羹堯部下之材官也。材官非勇者不得與，而智海實為其曹偶長。及年敗，散之四方，往往走江湖，為商旅護行，作鏢客。惟智海為僧，不與俱，以自別於儕輩。而儕輩護貲貨行，不殊水陸，舟若車，輒插幟以旌，既知智海為僧是菴，載舟出其地，無敢不下幟以示敬者。一日，日將夕，有鏢者舟過此，其人非智海徒，不知下幟，智海登小樓見之，取銅錢一擲舟中燈，中之，熄其火。鏢者大驚，止舟登岸謝，智海笑曰：「老僧與子戲耳。」鏢者則言曰：「師戲，小子心膽墮矣。」智海慰遣之去。,WIKI,清稗類鈔,242
物我,不務立政，而所行無非義理之實無有，初無此理，而姑為此言，以救時俗之弊者，不知子靜相會曾以此話子細商量否。近見其所論王通續經之說，似亦未免此病也。,GJTS-XXD,古今圖書集成·學行典,72
論樂,驄馬金絡頭，錦帶佩吳鉤，失意杯酒閒，白刃起相讎，追兵一旦至，負劍遠行遊，去鄉三十載，復得還舊丘，升高臨四野，表裏望皇州，九衢平若水，雙闕似雲浮，扶宮羅將相，夾道列王侯，日中市朝滿，車馬如川流，擊鍾陳鼎食，方駕自相求，今我獨何為，埳壈懷百憂。,CTEXT,藝文類聚 ,120
篤行,尚實，官省祭尚郴州之父。樹柳數百株，圍如斗，遍粘招帖，貧而無棺者擇伐一株。不一載而林濯濯，後至者無以應，每折銀五錢，如是者三載，家彫而止。年七十餘，足跡未涉城市。施穀千斛賑村舍老，捐銀百兩修石橋。王宦，擇畔社人。俱施地十畝為義塚。每遇兇歲，捐穀賑濟，鄉宦劉公路遺銀二十兩，即送還。輸財施藥，拆牆讓路，鑿井飲人，施棺施粥，屢蒙旌匾。捐席埋溺，施米賑饑，修橋利濟，捐地養孤，屢蒙旌匾。李游春，三世同居一門和順，施糜寒月，貸濟荒春，年踰六旬。,GJTS-XXD,古今圖書集成·學行典,218
孝弟,葉文榮，海寧所軍籍也。性勇而戇孝友，天植弟文龍醉，毆殺人，官司訊服，其母悲泣不食，文榮痛弟，復慮母以弟故病也，辭其母曰：兒年長幸有後，願代弟死。遂詣官暴殺人，狀皆由己，官遂釋弟，文榮坐法。幼篤學父，卒於官。訃至即徒跣奔赴，事繼母克孝養性，高朗好義樂施，予邑里式之，後以子貴贈左副都御史。事嫡母盡敬，貧而奉甘旨極，其周持身謙抑，又工吟詠。,GJTS-XXD,古今圖書集成·學行典,168
狷介,查容，字韜荒，海寧人也。少時應童子試，有司例有搜檢，查怒曰：「朝廷以之取士，而有司以不肖待人，人之不肖固至此耶？」遂不應試，以布衣終。,WIKI,清稗類鈔,67
隱逸,司空張溫數以禮辟，不能致。中平二年，溫以車騎將軍出征涼州賊邊章等，將行，元自田廬被褐帶索，要說溫曰：天下寇賊雲起，豈不以黃門常侍無道故乎。聞中貴人公卿以下當出祖道於平樂觀，明公總天下威重，握六師之要，若於中坐酒酣，鳴金鼓，整行陣，召軍正執有罪者誅之，引兵還屯都亭，以次剪除中官，解天下之倒懸，報海內之怨毒，然後顯用隱逸忠正之士，則邊章之徒宛轉股掌之上矣。溫聞大震，不能對，良久謂元曰：處虛，非不悅子之言，顧吾不能行，如何。元乃歎曰：事行則為福，不行則為賊。今與公長辭矣。即仰藥欲飲之。溫前執其手曰：子忠於我，我不能用，是吾罪也，子何為當然。且出口入耳之言，誰今知之。元遂去，隱居魯陽山中。及董卓秉政，聞之，辟以為掾，舉侍御史，不就。卓臨之以兵，不得已彊起，至輪氏，道病終。,GJTS-XXD,古今圖書集成·學行典,336
隱逸,虞原璩李德基按《明外史‧隱逸傳》：虞原璩，字叔囿，溫州瑞安人也。博涉經史。成祖朝以善書薦與修《永樂大典》，書成將授官，以母老辭歸。宣德時，知府何文淵時乘小艇訪之，相與辯難書史，商確時事，各極懽而罷一夕，文淵忽至坐語，久之不覺，夜半村落無從覓酒，文淵笑曰：醯可代也。乃出新醯，佐以蔬韭，對酌劇論，時人謂之醋交。同邑李德基亦善者應薦，母老辭歸。文淵亦禮敬之，粟飯藜羹未嘗不飽，時語人曰：吾守溫州於瑞安，得二隱君子焉。,GJTS-XXD,古今圖書集成·學行典,206
敬信,婺源汪紱初茂才烜好學，治宋五子書。嘗有人詢之曰：「同此一心，或言敬，或言誠，或言仁，或言一，何也？」曰：「敬是提攝此心，使不走作；誠是此心所得於天之實理。此理實而不妄謂之誠，此理全而不虧謂之仁，此理純而不雜謂之一，其實一也。誠有以實心言者，亦以能敬，則此心實有此理而無妄耳。心如燈火，一片靈明，敬如剔起此心，使之靈明不息，而光自無不照。若久而不剔，則此靈明亦漸昏去，若先有物蔽之，則其明有所不照矣。燈中有灺，能障光明，此非燈火之本體，乃火所附之燭之燼，形氣之私也。剔之，則此灺自落矣。」,WIKI,清稗類鈔,243
忠藎,異姓勳臣以滿洲信勇公費英東、宏毅公額亦都為最著。信勇公子昭勳公圖賴、宏毅公子忠義公圖爾格，又能世篤忠貞，兩世皆侑食太廟。,WIKI,清稗類鈔,60
閨情,春宵猶自長，春心非一傷，月帶園樓影，風飄花樹香，誰能對雙鷰，暝暝守空床。又《冬曉詩》曰：冬曉風正寒，偏念客衣單，臨粧罷鉛黛，含淚翦綾紈，寄語龍城下，詎知書信難。又《古意詩》曰：燕趙多佳麗，白日照紅粧，蕩子十年別，羅衣雙帶長，春樓怨難守，玉階悲自傷，對此歸飛鷰，銜泥繞曲房，差池入綺幕，上下傍雕梁，故居猶尚爾，故人安可忘，徒然枕枕席，誰與同衣裳，空使蘭膏夜，炯炯對繁霜。,CTEXT,藝文類聚 ,184
篤行,方伯逝，諸弟悉藐諸孤，昌祉朝誡夕課，撫之成立。性慷慨好行其德，嘗購方市藥，製丸散以給貧病。崇禎戊辰貢謁選，回途遇廬州張某，除江西學博將之任，得疾卒舟中，聞泣聲甚哀，往詢其家人，對以盤賻無資，止一女，欲易之。昌祉惻然，傾囊中三十餘金贈之，女得不易。昌祉多財足智，名籍籍海內，顧文戰雅不利洎，貢考授通判，復坎壈不獲仕，蓋數奇云。,GJTS-XXD,古今圖書集成·學行典,162
德行,庾公乘馬有的盧，或語令賣去。庾云：「賣之必有買者，即當害其主。寧可不安己而移於他人哉？昔孫叔敖殺兩頭蛇以為後人，古之美談，效之，不亦達乎！」,CTEXT,世說新語 ,70
仁,單說愛字與心字，猶是就情上看，必曰愛之理，心之德，方和性在裡面，是愛之所以為愛，而心之所以為心者也。是之謂仁，前輩謂心為穀種，能生處，即是他所以為穀種處，故桃杏之核皆曰仁。孔門不曾正說仁之體，段只說求仁、為仁之方，孟子方說怵惕惻隱處，以狀仁之體，段又說仁人心也，須認得仁為人心，方見仁著落。所以不仁之人全無人心，既無人心，問他恁麼羞惡、恭敬、是非。仁包四端，即此可見心如穀種，所以生處，是性生許多枝葉處。便是情心亦是有形影底物事，情亦是有形影底物事，獨性無形影。問：程子云把捉不定皆是不仁者。曰：仁是人心也，心走作不在腔子裡，則人形雖具，而所以為形者死矣，故謂之不仁。,GJTS-XXD,古今圖書集成·學行典,284
義俠,永濟姬南唐負郭田無十畝，儲偫不及擔石，然人有困乏必拯之。每秋陰積雨，輒詣鄰舍下戶問所須，告以餓，則罄甕盎之米散之，己無以炊，弗顧也。聞人以采雁不足不能成婚禮，輒持數十金與之，不責償。有償夙負者，稱父遺命謂姬氏之恩不可忘，以檢舊券弗得，遂不受。,WIKI,清稗類鈔,121
聖門諸賢,字子長，為人能忍恥，孔子以女妻之。按《史記‧仲尼弟子列傳》：公冶長，齊人，字子長。孔子曰：長可妻也，雖在縲紲之中，非其罪也。以其子妻之。按《闕里志》：公冶長，唐贈莒伯，宋封高密侯。,GJTS-XXD,古今圖書集成·學行典,90
技勇,石信，通州人，初姓李，名四郎。貌魁梧，孔武有力，能舉數百斤物。家赤貧，不能自立，乃鬻身於石氏為奴，從其姓，改名信。鯁直而勤謹。某年，隨主人入都，中途忽有盜至，拔刃相向，信叱曰：「何物小醜，膽大乃爾，敢在太歲頭上動土耶？」語畢，拾道左碎石，望群盜擲擊，百發百中，盜乃鳥獸散。未幾，主人為權閹李蓮英所陷，將下獄，信請以身代，遂瘐死獄中。,WIKI,清稗類鈔,166
處世,比來遊從稍雜與此曹交處，最易親狎而驕慢之心日滋。既非所以養成德器，其于觀聽亦自不美，所損多矣。有國家者猶以近習傷德害政，況吾徒乎。然亦非必絕之，但吾清心省事接之以時遇之以禮，彼將自疏如僕輩，固不足道，然平甫亦嘗見衡門之下有雜賓乎。以禮來者禮接之，亦嘗有留連酒炙把臂並遊對床夜語者乎。此不足為外人道也。但欲平甫自知而節之。若徒暴露于外而無見聽之實，但使眾怨見歸為僕作禍耳。千萬幸察裴丈正歲出山來，幸為道區區。此公勁直，凡所告戒，千萬信受如聽熹言之悠悠，恐不能堪耳。又相聚一年所進業殊少，所當為而未為者殊多。今又疾病如此，羸頓勢未能出與兄相聚。相聚亦思索講究未得，恐負太碩。人與共甫兄相責望之，意特復奉白幸惟思之無事，勿出入。蓋共甫兄不在宅中別無子弟，門戶深闊事有不可勝虞者，不惟惰遊廢業，為不可賓客至者談說戲笑度無益于身。事家事者少酬酢之則彼自不來矣。切祝且溫習勿廢，使有常業而此心不放則異日復相聚亦易收拾。試思自去冬以來已過之日多少，其閒用心處放蕩幾何存，在幾何則亦足以自警矣。,GJTS-XXD,古今圖書集成·學行典,439
孝弟,初舉進士，及應八科舉，累轉乾封郡，屬永淳初關中大饑，守貞盡以祿俸供姊及諸甥，身及妻子麤糲不充，初無倦色。尋授太常博士。守貞尢善禮儀之學，當時以為稱職。高宗時封嵩山，詔禮官議射牲之事，守貞奏曰：據《周禮》及《國語》，郊祀天地，天子自射其牲。漢武唯封泰山，令侍中儒者射牲行事。至於餘祀，亦無射牲之文。但親舂射牲，雖是古禮，久從廢省。據封禪祀禮曰：未明十五刻，宰人以鸞刀割牲，質明而行事。比鑾駕至時，宰牲摠畢，天皇唯奠玉酌獻而已。今祀前一日射牲，事即傷早；祀日方始射牲，事又傷晚。若依漢武故事，即非親射之儀，事不可行。又《神功破陣樂》、《功成慶善樂》二舞，每奏，上皆立對。守貞又議曰：竊唯二舞肇興，謳吟攸屬，贊九功之茂烈，葉萬國之歡心。義均《韶》、《夏》，用兼賓祭，皆祖宗盛德，而子孫享之。詳覽博記，未有皇王立觀之禮。況升中大事，華裔畢集，九服仰垂拱之安，百蠻懷率舞之慶。甄陶化育，莫匪神功，豈於樂舞，別申嚴敬。臣等詳議，奏二舞時，天皇不合起立。時並從守貞議。會高宗不豫,GJTS-XXD,古今圖書集成·學行典,432
方正,元皇帝既登阼，以鄭后之寵，欲舍明帝而立簡文。時議者咸謂：「舍長立少，既於理非倫，且明帝以聰亮英斷，益宜為儲副。」周、王諸公，並苦爭懇切。唯刁玄亮獨欲奉少主，以阿帝旨。元帝便欲施行，慮諸公不奉詔。於是先喚周侯、丞相入，然後欲出詔付刁。周、王既入，始至階頭，帝逆遣傳詔，遏使就東廂。周侯未悟，即卻略下階。丞相披撥傳詔，逕至御床前曰：「不審陛下何以見臣。」帝默然無言，乃探懷中黃紙詔裂擲之。由此皇儲始定。周侯方慨然愧歎曰：「我常自言勝茂弘，今始知不如也！」,CTEXT,世說新語 ,225
傷逝,顧彥先平生好琴，及喪，家人常以琴置靈床上。張季鷹往哭之，不勝其慟，遂徑上床，鼓琴，作數曲竟，撫琴曰：「顧彥先頗復賞此不？」因又大慟，遂不執孝子手而出。,CTEXT,世說新語 ,75
篤行,天曆己巳旱，辛未復旱，發粟賑饑，槥不能葬者。明太祖兵駐太平，賢率鄉民獻粟千斛資餽餉，上嘉其誠，賜墨敕俾知宜興，賢以老辭，官其子貞。,GJTS-XXD,古今圖書集成·學行典,65
明智,咸豐時，胡文忠公林翼撫鄂，時督師者為官文恭公文。官有門丁弄權納賄，府中用財無度，不足則提用軍饟，文忠恒以為憂。朝邑閻文介公敬銘時以戶部員外郎總理糧餉，參帷幄，往謁文忠，請間言事。文忠屏人，以督府事告之曰：「方今籌餉艱難，而彼用若泥沙。進賢退不肖，大臣之職也，而彼動輒乖謬。今若不舉實糾參，恐誤封疆事。」閻對曰：「公誤矣。夫湖北居天下衝，為良將勁兵所萃，朝廷豈肯不以親信大臣臨之。夫督撫相劾，無論未必能勝，即能勝，能保後來者必勝前人耶？公能復劾之耶？且使繼之者或勵清操，勤庶務，而不明遠略，未必不專必自用。彼秩至督撫，亦欲自行其是，豈必盡能讓人？若是則掣肘滋甚，詎若今用事者胸無成見，依人而行。況以使相而握兵符，又隸旗籍，為朝廷所倚重，每有大事，可借其言以得請。今彼於軍事餉事之大者，皆惟公言是聽，其失祗在私費豪奢耳。然誠於天下事有濟，即歲捐十萬金以供給之，未為失計。至其位置一二私人，可容則容之，不可容則劾去之，彼意氣素平，必無忤也。此等共事人，正求之不可得，公乃欲去之何耶？」文忠深服其言，由是益與官交歡無間言。,WIKI,清稗類鈔,457
察賢,今有良醫於此，治十人而起九人，所以求之萬也。故賢者之致功名也，必乎良醫，而君人者不知疾求，豈不過哉？今夫塞者，勇力、時日、卜筮、禱祠無事焉，善者必勝。立功名亦然，要在得賢。魏文侯師卜子夏，友田子方，禮段干木，國治身逸。天下之賢主，豈必苦形愁慮哉？執其要而已矣。雪霜雨露時，則萬物育矣，人民修矣，疾病妖厲去矣。故曰堯之容若委衣裘，以言少事也。,CTEXT,呂氏春秋 ,170
孝弟,里克曰：殺君以為廉，長廉以驕心，因驕以制人家，吾不敢；抑撓志以從君，為廢人以自利也，利方以求成人，吾不能。明日，稱疾不朝。三旬，難乃成。驪姬以君命命申生曰：今夕君夢見齊姜，必速祠而歸福。申生許諾，乃祭於曲沃，歸福於絳。公田，驪姬受福，乃置鴆於酒，置堇於肉。公至，召申生獻，公祭之地，地墳。申生恐而出。驪姬與犬肉，犬斃；飲小臣酒，亦斃。公命殺杜原款。申生奔新城。杜原款將死，使小臣圉告於申生，曰：款也不才，寡知不敏，不能教導，以至於死。不能深知君之心度，棄寵求廣土而竄伏焉；小心狷介，不敢行也。是以言至而無所訟之，故陷於大難，乃逮於讒。然款也不敢愛死，唯與讒人均是惡也。吾聞君子不去情，不反讒，讒行身死可也，猶有令名焉。死不遷情，彊也。守情說父，孝也。殺身以成志，仁也。死不忘君，敬也。孺子勉之。死必遺愛，死民之思，不亦可乎。申生許諾。人謂申生曰：非子之罪,GJTS-XXD,古今圖書集成·學行典,377
技勇,飲畢，張奉二百金出，堅請勿卻，曰：「廖君蒞敝邑，設有不幸，吾獲重咎，不則與廖君二人同受嚴譴，微君，豈有今日？此區區者，曷足言報？」廖亦力勸，卞始受。自此與廖跬步不離，直送至平陸，珍重而別。廖率勇役不敢過洪洞，迂道還太原。,WIKI,清稗類鈔,110
遭際,丁晉公謂，治第保康門外。楊景宗時以役夫荷土築基。丁後籍沒，而景宗貴，即以其宅賜之。其正寢乃向日所築之地也。錢思公惟演嫁女，令銀匠龔美打造裝奩器皿。既而美拜官，思公即取美為妹婿。向所打造器皿歸美家。（龔美，明肅太后之外兄也。後無宗族，更以美為兄。改其姓為劉）。,WIKI,宋稗類鈔,129
技勇,「我不殺汝，先去之兩騎客，乃殺汝者也。」詰其故，曰：「凡綠林豪測客囊，皆視馬蹄塵。兩盜，雛耳，雖相伺而眼眯，誤赤金為錢鏹，故不值一下手。然非我在此，二君殆矣。」問僧何來，曰：「余亦從年大將軍處來也。今將赴中州，行經此，苦無馬，逢兩盜騎善，故奪之。」因拉嚴、徐出，視廄，則已將盜所肩鐵擔屈而圓之,WIKI,清稗類鈔,146
篤行,高祖藪，晉齊郡太守。藪因晉亂居青州之樂安。父道覆，皇興初，除平原太守。至雙始還本鄉。雙少好學，兼涉文史，雅為中山王英所知賞。拜西河太守。正光初，中山王熙之誅也，熙弟略投命於雙，雙護之周年。時購略甚切。略乃謂雙曰：我兄弟屠滅已盡，唯我一身漏刃相託。卿雖厚恩，久見容蔽，但事留變生，終恐難保。脫萬一發覺，我死分也，無事相累卿。若送吾出境，便是再生之惠，如其不爾，輒欲自裁。雙曰：人生會有一死，死所難遇耳。今遭知己，視死如歸，願不以為慮。略後苦求南轉，雙乃遣從子昌送達江左。靈太后返政，知略因雙獲免，徵拜光祿大夫。時略姊饒安公主，刁宣妻也，頻訴靈太后，乞徵略還朝廷。乃以徐州所獲俘江革、祖二人易之。以雙與略有舊，乃令至境迎接略。肅宗末，除西兗州刺史。時賊盜蜂起，州人張桃弓等招聚亡命，公行劫掠。雙至境，先遣使諭桃弓，陳示禍福，桃弓即隨使歸罪，雙捨而不問。後有盜發之處，令桃弓追捕，咸悉擒獲。於是州境清肅。莊帝初，行濟州刺史，以功封曲城鄉男。出帝初，遷驃騎大將軍、左光祿大夫。興和三年卒。贈車騎大將軍、儀同三司、齊州刺史，諡曰清穆。,GJTS-XXD,古今圖書集成·學行典,462
孝弟,犧牷肥腯羞甘飴。傾囊倒囷憐歲饑，煢獨賚予洽恩慈。恭文藹藹眾所窺，允矣郡邑之蓍龜。女抱孤節儔共姬，婦殉夫死志罔虧。孝友豈特一家推，令聞遠徹宸衷知。明詔下褒式群黎，烏頭雙表揭門楣。墓祀麗牲穹有碑，翰林妙筆太史辭。金遺子良多痴，操戈入室人伊誰。狗乳雞哺非祥祺，鸞鵠騫翥今其時。諄也溫純金玉姿,GJTS-XXD,古今圖書集成·學行典,142
篤行,文貴顯時屢以官辟不就江南，既內屬文自廣還，過吉州城下，載來見曰：今日丞相赴北，某當偕行。既至燕，寓于文囚所側，近日以美饌餽，凡三載始終如一。且潛製一櫝，文受刑日即以藏其首，復訪求文之室歐陽氏於俘擄中，俾出焚其屍，載收拾骸骨襲以重囊，與先所函櫝南歸，付文家葬之。,GJTS-XXD,古今圖書集成·學行典,130
情感,武進黃仲則主簿景仁集中《綺懷》詩十六首，蓋為其意中人而作也。意中人所適者，為四川屏山縣知縣之子，故詩句云「何須更說蓬山遠，一角屏山便不逢。」又云：「錦江疑在青天上，望斷流頭尺鯉魚。」又云：「忍見青娥絕塞行。」是其證也。其人僅中人姿，故詩中絕不言其美。,WIKI,清稗類鈔,125
論樂,遊客芳春林，春芳傷客心，和風飛清響，鮮雲垂薄陰，蕙草饒淑氣，時鳥多好音，傷哉遊客士，憂思一何深，願託歸風響，寄言遺所欽。萋萋春草生，王孫遊有情，差池鷰始飛，夭裊柳初榮。旅遊媚年春，年春媚遊人，徐光旦垂彩，和露曉凝津，時嚶起稚葉，蕙氣動初蘋，一朝阻舊國，萬里隔良辰。,CTEXT,藝文類聚 ,132
篤行,父奎嘗捐貲建楊港石梁。壽少負意氣，甫弱冠即伏闕上書，白父冤，後益折節好善。正德中與里人張勳倡義跨蒲匯塘建石橋，又于塘之北岸自造石梁十以通泗涇，人不病涉。嘉靖二十三年歲大儉，減直糶米五百石，以活饑民，事聞于朝，錫以冠帶。,GJTS-XXD,古今圖書集成·學行典,109
篤行,八歲，充增廣生，後以貢官至潯州教授，好施與有大節孝事二親，垂老不懈，與弟同居，友愛彌篤，始仕福州，俸助貧生朱德貞等，仍捐貲勒題名于學宮，歷官三十四載，清苦無異，平時每見，重於當道。鄉里咸景德焉。,GJTS-XXD,古今圖書集成·學行典,97
威儀,以璜中央下端懸。以衝牙，動則衝牙。前後觸璜而為聲。所觸之玉，其形似牙。故曰：衝牙。天子佩白玉而元組綬。綬所以貫佩之珠玉而相承。受者，元組綬謂以元色之組為綬也。公侯佩山元玉而朱組綬，大夫佩水蒼玉而純組綬，世子佩瑜玉而綦組綬，士佩瓀玟而縕組綬。瑜，美玉也。綦，雜文也。瓀玟石之次玉者。縕赤黃色。孔子佩象環五寸而綦組綬。象環，象牙之環也。其廣五寸，孔子謙不佩玉。故燕居佩之，非謂禮服之正佩也。又君與尸行接武，大夫繼武，士中武，徐趨皆用是。君謂天子諸侯也。接武謂二足相躡，每蹈於半，不得各自成跡也。若大夫與其尸行，則兩足跡相接續漸卑。故與尸行步稍廣而速中猶閒也。士與其尸行，每徙足閒，容一足地。乃躡之士極卑。故與尸行，步極廣也。徐趨皆用。是謂君大夫士或徐或趨皆用。此與尸行步之節也。疾趨則欲發，而手足毋移。此言若以他事行，禮而當疾趨者。其屨頭固欲發，起不以接武繼武，為拘然而手容。必恭足，容必重。不可或低或斜，而變其常度。圈豚行,GJTS-XXD,古今圖書集成·學行典,410
任道,熊威謹按儒者，從祀于廟庭，以其德足以潤身，道足以濟世，功足以繼往而開來也。自顏曾思孟配享，而下至于宋之周程朱數大賢不可尚已，其餘不過掇拾傳註訓詁，教授而已，無足稱也，漢四百年止有一董仲舒，唐三百年止有一韓愈，至宋之張邵固足稱矣，然張之弘毅未至於純邵之高明，未即其實亦不能無議者，故君子之論道，當嚴而於取人當恕焉，將樂龜山楊先生宋大儒也，太宗製性理大全，憲宗製續通鑑綱目，具載先生之道德行事詳矣，愚請條理而辨之，按武夷胡氏曰：河南二程得孟氏不傳之學，于遺經以倡天下，而升堂睹奧則游定夫、謝顯道、楊中立三人也，觀游之淳重其學與楊同一靈利也，而先生之涵養實有以過之。謝之誠實其學與楊同一長進也，而先生之聰悟實有以過之，是力量見識比之張邵雖不及，而其學則非漢唐儒可及矣。胡安國稱其天資夷曠，濟以學問充養，有道德器早成，積于中者純粹而宏深，見于外者簡易而平淡。呂本中稱其寬大能容不見涯涘，不為崖絕。,GJTS-XXD,古今圖書集成·學行典,394
篤行,楊應育，字體英，為人孝友，有至性，歷官寧海州別駕，有治蹟丁。母喪，服闋，復補通州判，治南漕軍民咸便之。時州方欲營魏閹祠，屬應育主其事，應育艴然怒曰：吾不彼附，罷官而已。即日自劾，歸家居。一日早出，遇有人方鑽垣竊廒粟，應育遽引避，謂家人曰：若饑耳，一發則終身負盜名。其長厚類如此。子兆魯壬辰進士，官至江西提學道。應育贈如子官。,GJTS-XXD,古今圖書集成·學行典,162
權譎,葛天民，字無懷。初為僧，名義銛，號樸翁。後返初服，居西湖上。交遊皆名勝士。有二侍姬：一名如夢，一名如幻。一日天大寒，方擁爐煎茶，忽有皂衣闖戶，將大璫張知省之命，即水張太尉也。招之至總宜園，清坐高談竟日。雪甚寒劇，且腹餒甚。張初不言相招，乃似葛自來相訪，惟茶話，不設杯酌。延論至晚，一揖而別。天民大恚步歸，悔為皂衣紿辱。抵家，見庭戶間羅列筐篚布囊楮帛薪炭米酒肴品，以至香藥適用之物，充刃於前。蓋此璫欲饋是物，故先戲之，使怒而復喜耳。,WIKI,宋稗類鈔,215
孝弟,王十朋我昔嘗讀黃絹碑，長歎越國無男兒。孰知種山山下水，千載有此一段奇。嗚呼哀哉蔡孝子，風烈遠過羈與恢。乃翁白首困縲絏，半年不脫兒心悲。請身荷械代父罪，或甘黥涅居軍麾。況遇軍興擊卒叛，身先矢石死不辭。當時非無賢太守，孝子抱志終不施。人閒無路可赴愬，命投河泊祈天知。自為銘誌及訟牒，欲訴以魂贖以屍。情哀意切語不怨，孝與忠厚俱天資。臨河更效結纓死，顛沛於禮曾無虧。父脫纍囚子願畢，身在九泉甘若飴。名聞九重獲旌表，賜廟愍孝風群黎。奚為祠宇乃如許，兩楹破屋河之湄，未聞設誄有度尚。絕好更欠邯鄲詞，我來贊幕欽孝烈。顧瞻廟貌成吁嘻，他年太史作佳傳，願從紙尾書吾詩。,GJTS-XXD,古今圖書集成·學行典,275
言志,雄為人簡易佚宕，默而好深湛之思，清淨無為，少嗜慾，不汲汲於富貴，不戚戚於貧賤，不修廉隅，以儌名當世，無擔石之儲，晏如也。自有大度，非聖哲之書不好也。非其意，雖富貴不事也。初光武適新野，聞陰后美，心悅之，後至長安，見執金吾甚盛。因歎曰：仕宦當作執金吾，娶妻當得陰麗華。,CTEXT,藝文類聚 ,133
舉難,甯戚欲干齊桓公，窮困無以自進，於是為商旅將任車以至齊，暮宿於郭門之外。桓公郊迎客，夜開門，辟任車，爝火甚盛，從者甚眾。甯戚飯牛居車下，望桓公而悲，擊牛角疾歌。桓公聞之，撫其僕之手曰：「異哉！之歌者非常人也。」命後車載之。桓公反，至，從者以請。桓公賜之衣冠，將見之。甯戚見，說桓公以治境內。明日復見，說桓公以為天下。桓公大說，將任之。群臣爭之曰：「客，衛人也。衛之去齊不遠，君不若使人問之，而固賢者也，用之未晚也。」桓公曰：「不然。問之，患其有小惡，以人之小惡，亡人之大美，此人主之所以失天下之士也已。」凡聽必有以矣。今聽而不復問，合其所以也。且人固難全，權而用其長者。當舉也，桓公得之矣。,CTEXT,呂氏春秋 ,294
務本,扁鵲曰：疾在腠理，湯藥之所及也；在肌膚，鍼石之所及也；在腸胃，火齊之所及也；在骨髓，司命之所屬，無奈何也。今在骨髓，臣是以無請也。居五日桓侯體痛，使人索扁鵲，已逃秦矣。桓侯遂死。故良醫之治病也，攻之於腠理。此皆爭之於小者也。夫事之禍福灸有腠理之地，故曰聖人蚤從事焉。昔晉公子重耳出亡，過鄭，鄭君不禮。叔瞻諫曰：此賢公子也，君厚待之，可以積德。鄭君不聽。叔瞻又諫曰：不厚，不若殺之，無令有後患。鄭君又不聽。及公子返晉邦，舉兵伐鄭，大破之，取八成焉。晉獻公以垂棘之璧，假道於虞而伐虢，大夫宮之奇諫曰：不可，脣亡而齒寒，虞、虢相救，非相德也。今日晉滅虢，明日虞必隨之亡。虞君不聽，受其璧而假之道。晉已取虢，還，及滅虞。此二臣者皆爭於腠理者也，而二君不用也。然則叔瞻、宮之奇灸虞、鄭之扁鵲也，而二君不聽，故鄭以破，虞以亡。故曰：其安易持也，其未兆易謀也。《孔叢子‧陳士義篇》：秦王得西戎利刀以之割玉如割木焉，以示東方諸侯，魏王問子順曰：古亦有之乎。對曰：周穆王大征西戎，獻錕鋘之劍火浣之布。王曰：火浣之布，今何以獨無。對曰：秦貪而多求，求欲無厭，是故西戎閉而不致此,GJTS-XXD,古今圖書集成·學行典,478
孝弟,夫言行可覆，信之至也；推美引過，德之至也；揚名顯親，孝之至也；兄弟怡怡，宗族欣欣，悌之至也；臨財莫過乎讓：此五者，立身之本。顏子所以為命，未之思也，夫何遠之有。其子皆奉而行之。泰始五年薨，詔賜東園祕器，朝服一具，衣一襲，錢三十萬，布帛百匹。時文明皇太后崩始踰月。其後詔曰：為睢陵公發哀，事乃至今。雖每為之感傷，要未得特敘哀情。今便哭之。明年，策諡曰元。祥之薨，奔赴者非朝廷之賢，則親親故吏而已，門無雜弔之賓。族孫戎嘆曰,GJTS-XXD,古今圖書集成·學行典,209
孝弟,應景泰癸酉貢，領京闈鄉，薦任太平府。倅丁，父母憂廬其側，其孝行溢如也。有司上其事于朝，下詔旌表其門。官轉太僕寺丞，進階奉政大夫，秩滿將承乏正卿，而公謝。世人皆以公位不滿德。然，不知德之流澤，不在于身，則在于後人。故生子六，皆貴顯長廷璽中。成化甲午魁，任萊陽以才優，轉益都。改靈丘，次廷瓚與兄為鄉。同年登戊戌進士，由興化績溪。令拜監察御吏尋陞寧國，知府廷璜拜粟七品散官，廷珂為生員。掇科有待廷，珮亦讀書，克家其子孫之蕃。且盛蓋有錫類，不匱者人皆以公孝行所致，不亦宜乎。夫為人子，止於孝，士而業儒取高第以顯親，揚名。此又孝子之大。也況廬墓而能格鳥，獸孚草木者乎。惟孝故，能忠吾。聞公自筮，仕至太僕，皆能供職匪懈。又可謂：為臣盡忠者矣，惟忠惟孝公其邁，跡。自身者與。公與諸子皆有坊，以表厥宅里。無非顯當時以傳後世耳。第年久不支予，因謫宦于此，興廢舉墜惕然，有動於中。於是遂命工以石易之。為世之德，色誶語者勸焉。則茲坊之作，教之所由生也。夫豈少哉噫。愬公計偕時，歷五年。而余生今余來官，而復立此坊，使公子孫萬年厭于乃德。而令名無窮焉，又非公孝行所致，與司馬公曰：保基緒傳子孫孝之實也，劉公以之。,GJTS-XXD,古今圖書集成·學行典,493
隱逸,初，光武貳於更始，會關中擾亂，遣前將軍鄧禹西征，送之於道。既反，因於野王獵，路見二老者即禽。光武問曰：禽何向。並舉手西指，此中多虎，臣每即禽，虎亦即臣，大王勿往也。光武曰：苟有其備，虎亦何患。父曰：何大王之謬耶。昔湯即桀於鳴條，而大城於亳；武王亦即紂於牧野，而大城於郟鄏。彼二王者，其備非不深也。是以即人者，人亦即之，雖有其備，庸可忽乎。光武悟其旨，顧左右曰：此隱者也。將用之，辭而去，莫知所在。,GJTS-XXD,古今圖書集成·學行典,198
音辭,其謬失輕微者，則南人以錢為涎，以石為射，以賤為羨，以是為舐；北人以庶為戍，以如為儒，以紫為姊，以洽為狎。如此之例，兩失甚多。至鄴已來，唯見崔子約、崔瞻叔姪，李祖仁、李蔚兄弟，頗事言詞，少為切正。李季節著音韻決疑，時有錯失；陽休之造切韻，殊為疏野。吾家兒女，雖在孩稚，便漸督正之；一言訛替，以為己罪矣。云為品物，未考書記者，不敢輒名，汝曹所知也。,CTEXT,顏氏家訓 ,172
忠藎,「此同謀也。」亦逮殺之。又點一名曰：「此知情而不舉也。」復逮殺之。繼賡指點所至，輒立施刀斧，不容置辨，咄嗟間，殺至三十餘人。秀清忽大悟曰：「所殺皆吾兄弟，墮姦謀矣。」遂車裂繼賡，死狀至慘。章氏子歎曰：「張公瀕死，猶能以一指殺賊數十，不可謂非豪傑。且我實賣張公，張公不之怨，指點數十人而不及我，是念我嘗與謀，欲留吾身以俟晚蓋。懼禍食言，不報張公之德，非夫也。」率其黨夜殺守門者至數十，官兵至，稍濡，不能入。明日，秀清大索殺人者，迄不可得。他日，章與某醫朋飲，酒酣，大言曰：「疇昔之夜，殺守門人數十者，我也。吾繼張公之志，實有餘快。」醫亟首諸寇，殺章氏子，自是無敢謀內應者。醫以事出城，鄉民惡其敗章氏謀，戮之。,WIKI,清稗類鈔,303
本訓,上古之世，太素之時，元氣窈冥，未有形兆，萬精合并，混而為一，莫制莫御。若斯久之，翻然自化，清濁分別，變成陰陽。陰陽有體，實生兩儀。「天地壹鬱，萬物化淳。」和氣生人，以統理之。是故天本諸陽，地本諸陰，人本中和。三才異務，相待而成，各循其道，和氣乃臻，璣衡乃平。,CTEXT,潛夫論 ,129
學思,夫所謂聖賢之學者，非有難知難，能之事也。孝弟忠信禮義廉恥，以修其身，而求師取友，頌詩讀書，以窮事物之理而已。是二端者，豈二三子之所不知不能哉，特怵迫於俯仰，衣食之資，而不暇。顧誘奪於場屋雕篆之習，而不及為爾夫徇區區目前，近小之利而忘其所貴，於己者，固已悖矣，況其所徇又未必果可求也，二三子循已事，而觀之，則曷。若慨然反是心以求之，而一用其力於吾之所謂者乎，使吾孝弟忠信禮義廉恥之行，日篤而身無不修也。求師取友頌詩讀書之趣，日深而理無不得也。則自身而家，自家而國，以達於天下，將無所處而不當。固不必求道義功烈之顯，於時而根深末茂實大聲閎將有自然不可揜者矣。,GJTS-XXD,古今圖書集成·學行典,277
誅謫,丁晉公既傾李公迪，將草責詞，時宋宣憲知制浩，當直，請其罪名。謂曰：「春秋無將，漢法不道。皆其事也。」宋不得已從之。詞既成，謂猶嫌其不切，多所改定。其言上前爭議曰：「罹此震驚，遂至沉頓。」謂所定也。及謂貶朱崖，宋猶掌詞命，即為之詞曰：「無將之戒，深著於魯經。不道之誅，難逃於漢法。」天下快之。,WIKI,宋稗類鈔,145
技勇,山東有某甲，富人子也。勇而好鬬，漫遊燕、趙、梁、楚間，所遇未嘗敗，自謂勇蓋一世。至廣州，聞羅名，往訪之。時羅生徒如市，而以技擊稱者亦多，與搏，皆敗。某必欲見羅，羅適外出，及歸，聞此事，乃穴壁置煙具，以巨石塞之。明日，某乘馬來，束武裝，羅有懼色，乃佯為徒，招待之曰：「予師適他出。」言次，以一手插石，指沒石中，如入淤泥。取石置他處，奉煙具以進，乘勢按其手，以試某力。力遜於己，知能敵，因曰：「予師尚未歸，弟子請得與長者先角可乎？」某慨然允之。遂交手，迴旋數次，某知不敵，遂拱手曰：「某閱技多矣，所遇未嘗敗。今乃值君，天下之大，固自有人哉。」上馬辭去。臨別，羅陰以手按馬脊，脊骨斷，馬蹶而死。,WIKI,清稗類鈔,294
義利,專欲益己其害大矣。貪之甚則昏蔽而忘理，義求之極則爭奪，而致怨仇。大凡出義則入，利出利則入義，天下之事惟義利而已。孟子辨舜蹠之分，只在義利之閒，言閒者謂相去不甚遠，所爭毫末耳。義與利只是箇公與私也。出義便以利言也。只那計較便是為有利害若無利，害何用計較。利害者，天下之常情也。人皆知趨利而避害，聖人則更不論利害，惟看義當為不當為便是命在其中也。所謂利者不獨財利之利，凡有利心便不可如作一事,GJTS-XXD,古今圖書集成·學行典,193
游俠,隋辛德源任俠重芳辰，相從競逐春。金羈絡赭汗，紫縷應紅塵。寶劍提三尺，雕弓韜六鈞。鳴珂蹀細柳，飛蓋出宜春。遙見浮光發，懸知上頭人。,GJTS-XXD,古今圖書集成·學行典,64
性,程子又有人生而靜以上不容說之語，又於好學論言性之本，而後言形既生矣，則疑若天地之性，指命而言，命固善矣，於人性果何預乎，勉齋黃氏曰：程張之論，非此之謂也，蓋自其理而言之，不雜乎，氣質而為言，則是天地賦予萬物之本，然者而寓乎氣質之中也。故其言曰：善反之則天地之性存焉，蓋謂天地之性，未嘗雜乎。氣質之中也。其以天地為言，特指其純粹至善，乃天地賦予之本然也。曰形而後有氣質之性，其所以有善惡之不同，何也。曰：氣有偏正，則所受之理隨，而偏正，氣有昏明，則所受之理隨而昏明木之氣盛，則金之氣衰。故仁常多而義常少，金之氣盛，則木之氣衰，故義常多而仁常少。若此者氣質之性，有善惡也。曰：既言氣質之性有善惡，則不復有天地之性矣。子思子又有未發之中何也。曰：性固為氣質所雜矣，然方其未發也。,GJTS-XXD,古今圖書集成·學行典,336
篤行,其姑適大族槁氏，貞祐之兵，夫及子皆死于難。姑以白金五十笏遺可，可受不辭。其後姑得槁氏疏族立為後，挈之省外家。可乃置酒會鄉鄰，謂姑曰：姑往時遺可以金，可以槁氏無子故受之。今有子矣，此金槁氏物，非姑物也，可何名取之。因呼妻子舁金歸之，鄉里用是重之。未幾，北兵駐山陽，軍中有聞可名者，訪知所在，質其子，使人招之曰：從我者禍福共之，不然，汝子死矣。親舊競勸之往，可皆謝不從，曰：吾有子無子，與吾兒死生，皆有命焉。豈以一子故，併平生所守者亡之。後竟以無子。,GJTS-XXD,古今圖書集成·學行典,223
勇力,己誠是也，人誠非也，則是己君子，而人小人也；以君子與小人賊害也，憂以忘身，內以忘親，上以忘君，豈不過甚已哉。是人也，所謂以狐父之戈钃牛矢也。將以為智耶。則愚莫大焉；將以為利耶。則害莫大焉；將以為榮耶。則辱莫大焉；將以為安耶。則危莫大焉。人之有鬥，何哉。我欲屬之狂惑疾病耶。則不可，聖王又誅之。我欲屬之鳥鼠禽獸耶。則不可，其形體又人，而好惡多同。人之有鬥，何哉。我甚醜之。有狗彘之勇者，有賈盜之勇者，有小人之勇者，有士君子之勇者。爭飲食，無廉恥，不知是非，不辟死傷，不畏眾彊，然唯利飲食之見，是狗彘之勇也。為事利，爭貨財，無辭讓，果敢而振，猛貪而利，然唯利之見，是賈盜之勇也。輕死而暴，是小人之勇也。義之所在，不傾於權，不顧其利，舉國而與之不為改視，重死持義而不撓，是士君子之勇也。,GJTS-XXD,古今圖書集成·學行典,340
講學,熹切伏窮山，佩服盛名之日久矣。去年邂逅林擇之歸，自宣城又能道餘論，一二皆成己，成物之大致，區區益願，承教於前，顧以憂患之餘，屏跡田里而執事名問，方昭德業方起隱顯異趣，私竊揣料未容遽，遂鄙懷則亦悵然太息而已。茲者林擴之之來乃知榮膺睿眷出試，輔藩宣布之初譽，處休洽深以為慰，又蒙不鄙遠，貽書翰所以教告甚，悉擴之又以所聞相與推說，皆平生所深欲聞者感幸之，至不容於心，然而三復來教，則有熹，愚不敢當者，二焉。請陳其說於左右，幸察之，熹自少愚鈍，事事不能及人顧，嘗側聞先生君子之餘，教粗知有志於學，而求之不得其術，蓋舍近求遠、處下窺高，馳心空妙之域者二十餘年，此乃困而自悔，始復退而求之於句讀文義之閒，謹之於視聽言動之際，而亦未有聞也。,GJTS-XXD,古今圖書集成·學行典,313
行旅,長川杳難即，四望四無極，安流寧可值，憤風方未息，危帆渡中懸，孤光巖下仄，岸際樹難辨，雲中鳥易識，莫恨東復西，誰知迂且直，故鄉相思者，當春受顏色，獨寫千行淚，誰同萬里憶。,CTEXT,藝文類聚 ,84
篤行,馮禾，字庭和，峭直有奇節，讀書工詩，屢赴省試不售。閒游婺州，聚生徒至百，笈既就館矣。偶出見故友喪，其資斧躄躠，行道中亟反，命生徒改事之而獨垂橐歸。晚歲深居杜門，觴詠自適，自號：寒谷。子燮字光茂，性慷慨負直聲，里有楊氏娶婦而賢，姑間于讒，逐其婦，燮曲諭之，遂為婦姑如初。北郭羅饒于財，父死子且幼，諸亡賴欲謀殺之而分其產，燮直入負其孤以歸，多方營護，俾得嗣成業。嘉靖丙辰以兵燹，後議築城不能決，燮慨然捐負郭地，建城址為士庶先。其為文亦奇崛如其人，不肯媚時，故九入棘闈終不遇，以老後嗣繁昌，簪纓不絕。嘉靖壬寅歲荒民多死者，德出粟三百石賑饑，知州匾曰：義門。嘉靖癸丑大饑，捐粟四百石，所全活者甚眾。知州旌之曰：尚義周貧。呂銀，太學生，嘉靖朝蘇民水饑，捐穀五千石賑濟，敕建坊曰：義官呂銀之坊，封奉政大夫。嘉靖年間認輸粟一千石備賑，檀死其子王秋告納，官給篤義賑濟匾。,GJTS-XXD,古今圖書集成·學行典,377
知行,只是心粗意廣。凡解釋文義，須是虛心翫索。聖人言語，義理該貫，如絲髮相通，若只恁大綱看過，何緣見得精微出來。所以失聖人之意也。大凡讀書，須是熟讀。熟讀了，自精熟；精熟後，理自見得。如喫果子一般，劈頭方咬開，未見滋味，便喫了。須是細嚼教爛，則滋味自出，方始識得這箇是甜是苦是甘是辛，始為知味。又云：園夫灌園，善灌之夫，隨其蔬果，株株而灌之。少閒灌溉既足，則泥水相和，而物得其潤，自然生長。不善灌者，忙急而治之，擔一擔之水，澆滿園之蔬。人見其治園矣，而物未嘗沾足也。又云：讀書之道，用力愈多，收功愈遠。先難而後獲，先事而後得，皆是此理。又云：讀書之法，須是用功去看。先一書費許多工夫，後則無許多矣。始初一書費十分工夫，後一書費八九分，後則費六七分，又後則費四五分矣。書須熟讀。所謂書，只是一般。然讀十遍時，與讀一遍時終別；讀百遍時，與讀十遍又自不同也。李敬子說先生教人讀書云：既識得了，須更讀百十遍，使與自家相乳入，便說得也響。今學者本文尚且未熟，如何會有益。書只貴讀，讀多自然曉。今即思量得，寫在紙上底，也不濟事，終非我有，只貴乎讀。這箇不知如何，自然心與氣合,GJTS-XXD,古今圖書集成·學行典,478
簡傲,王子猷作桓車騎參軍。桓謂王曰：「卿在府久，比當相料理。」初不答，直高視，以手版拄頰云：「西山朝來，致有爽氣。」,CTEXT,世說新語 ,55
孝弟,李朝卿，邑諸生，性至孝，事父從命惟謹。父官數千里，凜如膝前。大母王有疾，卿刲股療之。一日鄰家火，卿宿外塾，疾走冒火負母以出，鬚眉不少燬。母劉氏病危，諸醫無效，可貞焚香告天刲股跪進，食之病瘳。母年八十以壽終。郡邑獎其孝行。,GJTS-XXD,古今圖書集成·學行典,110
孝弟,正德五年流賊入邑，富父為賊所執，索其少女，富奔告賊曰：吾妹誠避山中，釋父執我，吾妹可得。賊釋父執富，將與俱至山中。富伺其父得脫，乃望父大呼曰：吾以死當之，勿使吾妹辱賊。賊怒殺之，父妹以全。,GJTS-XXD,古今圖書集成·學行典,94
孝弟,父上為衛指揮，坐罪憤而投海死。化沿隄號泣求屍不得，亦投於海。忽溺屍浮出，衣服盡脫。時天方晴霽，雷雨驟作。既息，化首頂父衣，徐徐浮至一處。眾皆駭異收而葬之。,GJTS-XXD,古今圖書集成·學行典,77
文苑,《國史》云：「慶曆以前學者尚文辭，多守章句注疏之學。至劉原父為七經小傳，始異諸儒之說。王荊公修經義，蓋本於原父云。」英宗嘗語及原父，韓魏公對以有文學。歐陽文忠公曰：「劉敞文章未甚佳，博學可稱也。」,WIKI,宋稗類鈔,98
孝弟,王霖汝，字公對，泰際長子，甫七歲喪母，號慟哀毀如成人，遂發憤力學，年二十三舉於鄉，即以經濟自負目光如炬精悍之色，嘗見眉宇。凡鄉邑利弊，每於當事直言之而篤於五倫，內行淳備，尢為里中所推重云。景行父癆瘵，割股事，在崇禎九年。,GJTS-XXD,古今圖書集成·學行典,110
資質,昔扁鵲居宋，得罪於宋君，出亡之衛，衛人有病將死者，扁鵲至其家，欲為治之。病者之父謂扁鵲曰：「吾子病甚篤，將為迎良醫治，非子所能治也。」退而不用，乃使靈巫求福請命，對扁鵲而呪，病者卒死，靈巫不能治也。夫扁鵲、天下之良醫，而不能與靈巫爭用者，知與不知也。故事求遠而失近，廣藏而狹棄，斯之謂也。,CTEXT,新語 ,144
聖人,如止欲睹夫子之容，則圖之可也，木之可也，何必取弟子之似者，以僭其稱，而悖其位，如必欲聞夫子之道，不可以苟而已矣，且吾聞之師，其道不必師其人，師其人不必師其形，如欲師其道則有夫子之六經在，詩可以見夫子之心，書可以知夫子之斷，禮可以明夫子之法，樂可以達夫子之德，易可以察夫子之性，春秋可以存夫子之志，是之弗務而假設，以為尚此，吾所以悼痛而不敢知也，且昔夫子果何師哉，師堯舜者也。師文王者也。師周公者也。惟曰：師其道而已，未聞其假設，而師之則似堯舜者、似文王者、似周公者終身而不得見矣。苟不見其人，則亦弗師其道乎。夫麟之於獸也，鳳之於鳥也，出乎其類而處乎。長者也，不幸而麟，以死鳳以亡，則亦假設而為之乎。諸足下盍姑止不然，吾恐萬世之後完口者寡矣。死而無，知則已如有，知則子淵子路輩，將瞑目流涕而有責於諸足下也，諸足下其思之。,GJTS-XXD,古今圖書集成·學行典,359
勉學,俗間儒士，不涉群書，經緯之外，義疏而已。吾初入鄴，與博陵崔文彥交遊，嘗說王粲集中難鄭玄尚書事。崔轉為諸儒道之，始將發口，懸見排蹙，云：「文集只有詩賦銘誄，豈當論經書事乎？且先儒之中，未聞有王粲也。」崔笑而退，竟不以粲集示之。魏收之在議曹，與諸博士議宗廟事，引據漢書，博士笑曰：「未聞漢書得證經術。」收便忿怒，都不復言，取韋玄成傳，擲之而起。博士一夜共披尋之，達明，乃來謝曰：「不謂玄成如此學也。」,CTEXT,顏氏家訓 ,198
篤行,邑令盧湘延以訓子，久之，令子歸，令以事繫郡獄，潛寄二笥於德，所人無知者。令暴卒，妻葉謂潤曰：令所托物不可因猝而負。曰：吾志也。越二年，令子自貴陽來，迎柩，潤呼至，付以篋曰：令君寄也。封識如故。令子請謝不受，時潤家貧甚，乃能篤信義如此。子條明隆慶丁卯舉人，眉州知州孫光宇，未冠，中萬曆己卯舉人。,GJTS-XXD,古今圖書集成·學行典,146
孝弟,慕若此豈，非人心之天亙，宇宙而不昧者，與由是言之：孝子以孝倡於四百餘年之前，文忠忠襄文節以忠繼於四百餘年之後。俾吾邑縉紳士夫至今家服詩書，而人尚節義者豈無由然哉。因記斯亭，遂并及之以為臣子勸。夫激厲風化以淑人心，縣令之職也。劉侯視政之初，而致意於斯。其亦知所本矣。是皆不可以不書。,GJTS-XXD,古今圖書集成·學行典,140
篤行,過人豪爽，有大節，芝瑞死，王事槁葬瑞州西郊之梅菴。馮家赤貧，徒跣奔迎，經營踰年，閒關萬里奉柩以歸。時六合潘士奇與芝瑞同官同志同患難，同葬梅菴。馮載與俱歸。方起櫬，時見菴側，更有兩棺暴牆隅，詢之，菴僧曰：此故廣東直指顧之俊，及其父棺也，之俊與芝瑞為患難交。瑞殉，時之俊為經紀其喪，馮嘗從遊，壁讀之俊，文心儀之，至是悲感不勝，乃葬之俊父於己父壙，葬之俊於潘公壙。各碣其墓而表誌之。,GJTS-XXD,古今圖書集成·學行典,188
言語,謝靈運好戴曲柄笠，孔隱士謂曰：「卿欲希心高遠，何不能遺曲蓋之貌？」謝答曰：「將不畏影者，未能忘懷。」,CTEXT,世說新語 ,50
篤行,梁冀誣固妖言，遂誅之。而露固尸於四衢，令有敢臨者加其罪。固弟子汝南郭亮，年始成童，遊學洛陽，乃左提章鉞，右秉鈇鑕，詣闕上書，乞收固屍。不許，因往臨哭，陳辭於前，遂守喪不去。夏門亭長呵之曰：李、杜二公為大臣，不能安上納忠，而興造無端。卿曹何等腐生，公犯詔書，于試有司乎。亮曰：亮含陰陽以生，戴乾履坤。義之所動，豈知性命，何為以死相懼。亭長嘆曰：居非命之世，天高不敢不跼，地厚不敢不蹐。耳目適宜視聽，口不可以妄言也。太后憐之，乃聽得襚斂歸葬。由此顯名。,GJTS-XXD,古今圖書集成·學行典,224
刑法,堯為匹夫，不能鄰家至，西南面而王，則令行禁止，由此觀之，賢未足以服不肖，而勢位足以屈賢也。又曰：法之功，莫大使私不行，君之功，莫大使民不爭，今立法而行私，是與法爭，其亂甚於無法，立君而尊賢，是賢與君爭，其亂甚於無君，故有道之國，法立則私善不行，君立則賢者不尊，民一於君，斷於法，國之大道也。又曰：故治國無其法則亂，守法而不變則衰，有法而行私，謂之不法，以力役法者，百姓也。以死守法者，有司也。以道變法者，君長也。,CTEXT,藝文類聚 ,206
閨情,本無金屋寵，長作玉階悲，一乖西北麗，寧復城南期，永巷愁無歇，應門●有時，空勞織素巧，徒為團扇詞，匡床終不共，何由橫自私。,CTEXT,藝文類聚 ,60
貞烈,王氏，丹徒人，嫁同邑趙星彩。姑陸嫗，與道士潘致雲私通，翁利其財，陰縱焉。致雲見婦少艾，與嫗謀，欲污之。嫗以語婦，婦泣誓不從。嫗怒，日肆虐，見婦志堅，乃假他故出婦。母憐其少，欲使改適，婦矢不二。年餘，嫗陽為好言以謝，婦乃復歸。一日，致雲私匿婦牀側，俟其寢，突出犯之。婦大呼，奮擊，致雲懼而走。嫗益怒，刺以錐，掊擊無算。婦度不免，乃乘間閉戶，沐浴更衣，衣裳三襲，皆縫紉，檢其翁平日所蓄鴉片吞之，立斃。嫗佯以急病聞其家。婦族懦，雖鳴諸官，莫能直也。會有調人，遂罷，殮婦。時道光甲午八月十九日也。裕忠愍公謙方陳臬江蘇，廉得其情，密遣幹役捕得之，判如律。,WIKI,清稗類鈔,272
隱逸,與同里朱凱，字堯民者並抗志不仕，終日挾冊呻吟，以博學聞。郡中人以其所居相近，而行業又相類也稱之曰兩朱先生。存理少學於里，師覺其所業非出於古人，遂謝去。從杜瓊先生游學，日以積聞，人有異書輒購求，期必得乃已。工楷書，作詩雅潔，務出新意，所纂輯有《經史鉤元》。吳郡獻徵錄名物、寓言、鐵網、珊瑚、野航，漫錄鶴岑、隨筆，總數百卷。初與凱並饒於貲，以讀書不問生計，晚歲至無以自給。正德七年，凱卒。明年，存理亦卒。自兩人沒，吳中故實往往無所於徵，後學莫不歎惜之。先是存理館荻扁王氏，夜吟月上，得句云萬事不如杯在手，百年幾見月當頭。喜極大叫亟叩扉，呼主人起為誦之，主人亦大喜，取酒更酌，極歡而罷。明日主人張具設戲樂，遍吳中喜詩者賞之，流連數日始散，一時風流盛事如此。,GJTS-XXD,古今圖書集成·學行典,325
技勇,『然。』少年請一試。余出鐵槍，少年曰：『此無用物耳。』取槍糾之，開合提拏數次，團團如玉輪吐彩，須臾，嗶剝有聲，而槍折矣。余大驚服。少年出鐵胎彈弓曰：『吾習此，試之何如？』余力拽之，弓開不及半。時群鳥噪而過，少年發五彈五中，鳥墜地，須臾復翔去，視地上五羽在焉，蓋不欲傷之也。余心悸，欲挽轡就歧路。少年忽挽余臂，問余來意，余不及答，少年則拽余墜馬，叱曰：『若非某某耶？平日作奸犯科,WIKI,清稗類鈔,188
任道,司馬光先生負才氣弱冠遊窮邊麻衣揖鉅，公決策期萬全謂言：叛羌背坐可執而鞭，意趣少參差萬金莫留連，中年更折節六籍事鑽，研羲農及周孔，上下皆貫穿。造次循繩墨儒，行無少愆，師道久廢，缺模範，幾無傳，先生力振起，不絕向聯綿教人學，雖博要以禮為先，庶幾百世後復，睹三王前釋老，比尤熾群倫將蕩，然先生論性命指示，令知天聲光，動京師名卿，爭薦延寘之石渠，閣豈徒修，簡編丞相正自用，立有榮枯權，先生不可屈，去之，歸臥，堅孤嫠聚滿室餬口耕無田欣欣茹藜藿，皆不思肥鮮，近應詔書起，尋取病告旋舊廬，不能到丹旐風，翩翩人生會歸盡，但問愚與賢，借令陽貨壽詎足驕顏淵，況于朱紫貴飄乎，如雲煙豈若有清名，高出太白巔門，人俱帶絰雪涕，會松阡厚終信為羨，繼志仍須專讀經，守舊學勿為利祿遷，好禮效古人，勿為時俗牽，修內復，修外執，中勿執偏，當今洙泗風郁郁滿秦川，先生倘有知無憾歸重泉。,GJTS-XXD,古今圖書集成·學行典,373
行旅,整駕辭金門，命旅惟詰朝，懷居顧歸雲，指塗泝行飆，屬值清明節，榮華感和韶，陵隰繁綠杞，墟囿粲紅桃，鷕鷕翬方雊，纖纖麥垂苗，隱軫邑里密，緬邈江海遼，滿目皆古事，心賞貴所高，魯連謝千金，延州權去朝，行路既經見，願言寄吟謠。又《之郡發都詩》曰：述職期蘭署，理棹變金素，秋岸沉夕陰，火昊團朝露，辛苦誰為情，遊子值頹暮，生幸休明時，親蒙英達顧，空班趙氏聖，徒乖魏王瓠，從來漸二紀，始得傍歸路，將窮山海跡，永絕賞心悟。,CTEXT,藝文類聚 ,202
孝弟,性至孝，年十二，家失牛。母抱幼子追逐，定住隨母後。虎躍出噬其母，定住奮前擊之，虎逸去。取弟抱之，扶母行。虎復追囓母頸，定住再擊之，虎復去。行數步，虎囓母右足。定住復取石亂擊，虎乃舍去，母子三人並全。永樂十二年，帝特召見嘉獎，賜米十石、鈔二百錠，旌其門。,GJTS-XXD,古今圖書集成·學行典,126
篤行,鍾一貫號魯齋退谷父也，公性溫，克縮口節身，始有田廬，即其子成名後，未嘗一入要門生，平自食其筆與力，絲毫不累及諸子。退谷困諸生及，兩上公車不第，後復俛仰郎署七八年。貫累慰勞之曰：士君子當樂道安命，不可躁進而懷怨，尤也。事兄裕齋甚謹言，動閒稍違兄意即終日不樂，其內行純備如此。以貢官武進訓導封行人贈奉政大夫。,GJTS-XXD,古今圖書集成·學行典,152
雜藝,江南閭里間有畫書賦，乃陶隱居弟子杜道士所為；其人未甚識字，輕為軌則，託名貴師，世俗傳信，後生頗為所誤也。,CTEXT,顏氏家訓 ,52
技勇,先是，女家有老奴，至忠誠，見女叔逼女入豪門，怒甚，目眥盡裂。女乃告以其弟所在，奴諾，兼程去。十日之限既屆，日已落，女失望，欣然靚妝，藏翦衣袋中。豪喜，大宴賓客。酒數巡，豪醉，起就鏡，拂其鬚，自贊矍鑠。突有怪風一陣，見一匕首鏗然中己面，大驚而踣，以手摩面，不覺痛，詳察之，則霜刃長三寸許，插玻璃鏡上。入室，女不見矣。,WIKI,清稗類鈔,157
喻老,越王入宦於吳，而觀之伐齊以弊吳。吳兵既勝齊人於艾陵，張之於江、濟，強之於黃池，故可制於五湖。故曰：「將欲翕之，必固張之；將欲弱之，必固強之。」晉獻公將欲襲虞，遺之以璧馬；知伯將襲仇由，遺之以廣車。故曰：「將欲取之，必固與之。」起事於無形，而要大功於天下，是謂微明。處小弱而重自卑謂損弱勝強也。,CTEXT,韓非子 ,146
孝弟,少遊鄉校，以父久客河南，音問遼絕，白於當道將往訪，而歸之時有令凡庠序諸生，有稱故遠遊者，例戍邊。當道以是難其行，曰禎曰：使得見吾父，雖十戍不辭。奮然治裝以行，辛苦萬狀備歷險阻，卒遇其父於逆旅，奉以歸尋領鄉薦為學官。,GJTS-XXD,古今圖書集成·學行典,107
游俠,乃復與賓碩相遇，相對流涕。岐為留表陳其本末，由是益禮賓碩。頃之，賓碩病亡，岐在南，為行喪也。《楊阿若傳》：阿若後名豐，字伯揚，酒泉人。少游俠，常以報仇解怨為事，故時人為之號曰：東市相斫楊阿若，西市相斫楊阿若。至建安年中，太守徐揖誅郡中彊族黃氏。時黃昂得脫在外，乃以昂家粟金數斛，募眾得千餘人以攻揖。豐時在外，以昂為不義，乃告揖，捐妻子走詣張掖求救。會張掖又反，殺太守，而昂亦陷城殺揖，二郡合勢。昂恚豐不與己同，乃重募取豐，欲令張掖以麻繫豐頭，生致之。豐遂逃走。武威太守張猛假豐為都尉，使齎檄告酒泉，郡豐為揖報仇。豐遂單騎入南羌中，合眾得千餘騎，從樂浪南山中出，指趨郡城。未到三十里，皆令騎下馬，曳柴揚塵。酒泉郡人望見塵起，以為東大兵到，遂破散。昂獨走出，羌捕得昂，豐謂昂曰：卿前欲生繫我頭，今反為我所繫，云何。昂慚謝，豐遂殺之。時黃華在東，又還領郡。豐畏華，復走依燉煌。至黃初中，河西興復，黃華降，豐乃還郡。郡舉孝廉，州表其義勇，詔即拜駙馬都尉。後二十餘年，病亡。,GJTS-XXD,古今圖書集成·學行典,432
行旅,歆好左氏春秋，欲立於學官，時諸儒不聽，歆乃移書太常，責讓深切，為朝廷大臣所非，求出補吏，後徙五原太守，志意不得，經歷故晉之城，感今思古，遂作斯賦，得玄武之嘉兆，守五原之烽燧，馳太行之巖防，入天井之喬關，望亭燧之皦皦，飛旗幟之翩翩，迥百里之無家，路脩遠之綿綿，勒漳塞而固守，奮武靈之精誠，攄趙奢之策慮，威謀完乎金城。,CTEXT,藝文類聚 ,157
任道,遂應詔上章論十弊，乞復舊典以彰新化：一曰復三省之典以重六卿，二曰復二府之典以集眾議，三曰復都室之典以重省府，四曰復侍從之典以來忠告，五曰復經筵之典以熙聖學，六曰復臺諫之典以公黜陟，七曰復制誥之典以謹命令，八曰復聽言之典以通下情，九曰復三衙之典以強主威，十曰復制閫之典以黜私意。疏列萬言，先引故實，次陳時弊，分別利害，粲若白黑。上讀之感動，即於經筵舉之成誦。其後，舊典皆復其初。臣庶封章多乞召還了翁及真德秀，上因民望而並招之，用了翁權禮部尚書兼直學士院。入對，首乞明君子小人之辨，以為進退人物之本，以杜姦邪窺伺之端。次論故相十失猶存，又及修身、齊家、選宗賢、建內小學等，皆切于上躬者。他如和議不可信，北軍不可保，軍實財用不可恃，凡十餘端。復口奏利害，晝漏下四十刻而退。兼同修國史兼侍讀，俄兼吏部尚書。經幃進讀，上必改容以聽，詢察政事，訪問人才。復條十事以獻，皆苦心空臆，直述事情，言人所難。上悉嘉納，且手詔獎諭。,GJTS-XXD,古今圖書集成·學行典,405
孝弟,普天同奮，故廢己受職，事寧，自解。又除奉朝請，不就。末除吳郡海虞令，縣祿唯以養母一身，而妻子不犯一毫。人或疑其儉薄，子平曰：希祿本在養親，不在為己。問者慚而退。母喪去官，哀毀踰禮，每至哭踊，頓絕方蘇。值大明末，東土饑荒，繼以師旅，八年不得營葬，晝夜號絕擗踊，不闋俄頃，叫慕之音，常如袒括之日。冬不衣絮，暑避清涼，日以數合米為粥,GJTS-XXD,古今圖書集成·學行典,163
隱逸,貌相奇怪，趣尚幽潔，以薦入太學。宋亡，歸隱海寧山中，自號艮山，誓不復仕杜門。賦詠斷絕，交游以寄沒世無涯之悲。時婺源有許目卿、汪炎昶者，亦以宋亡不仕，俱從嵩遊。其詩悲壯激烈，讀之可知其為人。方回得嵩詩嘆曰：持此見朱文公，可無愧矣。,GJTS-XXD,古今圖書集成·學行典,114
孝弟,其父實嘗患心疾數月，幾死，更數醫俱莫能療。伴侶乃齋沐焚香，泣告於天，以所佩小刀於右脅傍刲其皮膚，割脂一片，煎藥以進，父疾遂瘳，其傷亦旋愈。朝廷旌表其門。,GJTS-XXD,古今圖書集成·學行典,76
威儀,朋友攸攝，攝以威儀。朋友指賓客助祭者說。孔氏曰：各自收斂以相佐助，為威儀之事。祭義，所謂濟濟漆漆是也。威儀抑抑，德音秩秩。抑抑密也。慶源輔氏曰：威儀以其見於容止者，而言容止抑抑然，甚密而無閒。,GJTS-XXD,古今圖書集成·學行典,96
博識,錢穆父試賢良對策日，東坡晚往迓其歸，置酒相勞。各舉令為文，穆父得傀儡除鎮南軍節度使制。首句云：「某官勤勞王家，出入幕府。」東坡見此兩句，大加嗟賞。蓋世以傀儡起於王家也。,WIKI,宋稗類鈔,84
公私,曲直部外編《括異志》：眉山主簿高公有愛子眉郎甚慧不幸早喪心甚悼之公忽暴卒復甦言至陰府初為二吏來召引至一處如州城若官府所俄見一人著道服手持數珠而出主簿近視乃其父也責之曰汝有不公當事還曾知否主簿曰何事不公當也父曰斷遞鋪殺人事不窮其理以直為曲所以天奪汝愛眉兒見亦在此汝有陰騭天未遽奪汝壽汝今還世切須事君則忠事長則順不可為己營私不可以直為曲戒殺戒酒戒嗔戒怒但依吾教則盡天年不然則壽祿皆削也。,GJTS-XXD,古今圖書集成·學行典,191
雅量,康熙庚申、辛酉間，臺灣蠢動，閩省警報到日，聖祖方率諸皇子習射於暢春園，諭令該部知道而已。旋報全臺失陷，仍如前諭。諸皇子請宣旨指授機宜，聖祖不答。射畢回宮，始召諸皇子諭之曰：「閩省距京數千里，臺灣復隔重洋，平日用督撫提鎮，原為地方有事而設，伊等自能就近籌辦。若降諭旨，豈能悉合海外情形。不遵則違旨，遵則誤事。」未幾，全臺收復矣。,WIKI,清稗類鈔,163
志道,問與叔論選舉狀：立士規，以養德厲行；更學制，以量才進藝；定貢法，以取賢斂才；立試法，以試用養才；立辟法，以興能備用；立舉法，以覈實得人；立考法，以責任考功。曰：其論甚高。使其不死，必有可用。與叔後來亦看佛書，朋友以書責之，呂云：某只是要看他道理如何。其文集上雜記亦多不純。想後來見二程了，卻好。游定夫清德重望，皎如日星，雖奴隸之賤，皆知之，其風流餘韻足以師世範俗。定夫事業不得大施，獨有《中庸論孟說》垂於世，考其師友所稱，味其話言所傳，則夫造道之深，流風之遠，有可得而推者矣。上蔡為人英果明決，強力不倦，克己復禮，日有課程。,GJTS-XXD,古今圖書集成·學行典,262
利議,能言之，能行之者，湯、武也。能言，不能行者，有司也。文學竊周公之服，有司竊周公之位。文學桎梏於舊術，有司桎梏於財利。主父偃以舌自殺，有司以利自困。夫驥之才千里，非造父不能使；禹之知萬人，非舜為相不能用。故季桓子聽政，柳下惠忽然不見，孔子為司寇，然後悖熾。驥，舉之在伯樂，其功在造父。造父攝轡，馬無駑良，皆可取道。周公之時，士無賢不肖，皆可與言治。故御之良者善調馬，相之賢者善使士。今舉異才而使臧騶御之，是猶扼驥鹽車而責之使疾。此賢良、文學多不稱舉也。,CTEXT,鹽鐵論 ,225
性,於此曾其立言之旨。言性則心在其中，言心則性在其內，即如大學非遺性也。至善即性也。不然何以正心必先於致知而格物也。中庸非遺心也。戒謹恐懼非慎其心之獨知而何或曰心性合一，明矣。性為心體，情為心用。不愈見其合一之妙乎。曰：體用一原顯微無閒。心如是，性如是，若以情性為心之體用是，二之也程子謂心一也。有指體而言者寂然不動是也，有指用而言者感而遂通是也，言心即所以言性。無二義也。樂記謂人生而靜天之性也，靜非心之寂乎。感於物而動性之欲也。動非心之感乎。發與未發中和異名敦化川流小大,GJTS-XXD,古今圖書集成·學行典,235
學思,熹冬來卻，幸稍健正思，叔仲來得數日之款，亦得少慰，離索但念吾友昆仲，不知近日工夫如何，切宜痛加矯勵專一切功，庶幾不至悠悠虛度時日也。,GJTS-XXD,古今圖書集成·學行典,66
紕謬,有故相遠派在姑蘇，嘗嬉遊書寺壁曰：「大丞相再從侄某嘗遊。」士人李璋素好俳謔，題其旁曰：「混元皇帝三十七代孫李璋繼至。」,WIKI,宋稗類鈔,59
用眾,無醜不能，無惡不知。醜不能、惡不知病矣，不醜不能、不惡不知尚矣。雖桀、紂猶有可畏可取者，而況於賢者乎？故學士曰：「辯議不可不為。」辯議而苟可為，是教也。教，大議也。辯議而不可為，是被褐而出，衣錦而入。,CTEXT,呂氏春秋 ,100
仙道,先生糠秕俗流，超然獨遠，烈霓羽帶，總轡雲霞，方當名書絳簡，身遊玄闕，憑星夕臥，望日朝餐，而至理深微，瞹焉難睹，惟欲下風問道，未知厥路，若夫栖遲閑遠，咀嚥瓊芝，出入清都，師友靈聖，循崖反跡，無缺惟心。,CTEXT,藝文類聚 ,99
心學,孟子就四端上指示人，豈是人心只有這四端而已，又就乍見孺子入井，皆有怵惕惻隱之心，一端指示人，人得此心昭然，但能充此心足矣。心在我者，既盡亦自不能掩，今之學者只用心於枝葉，不求實處。孟子云盡其心者，知其性也。知其性則知天矣，心只是一箇心。某之心，吾友之心上而千百載，聖賢之心下而千百載，復有一聖賢其心亦只如此心之體甚大，若能盡我之心，便與天同為學，只是理會此，其他體盡有形惟心，無形然何故。能攝制人如此之甚。小心翼翼，昭事上帝，上帝臨汝無貳爾，心戰戰兢兢，那有閒著時候。人心只愛去泊著事，教他棄事時如鶻孫失了，樹更無住處。人心惟危，道心惟微，解者多指人心為人欲道心為天理，此說非是心一也，人安有二心，自人而言。則曰：惟危自道而言。則曰：惟微罔念作狂，克念作聖非危乎，無聲無臭無形無體，非微乎。薛文清曰：心本寬大無邊，一有己私則不勝其小矣。人心有一息之怠，便與天地之化不相似。康齋吳先生曰：心是活物涵養，不熟不免搖動。,GJTS-XXD,古今圖書集成·學行典,407
孝弟,父早逝，母周氏疾革，籲天割股療母疾。尋再病，其兄亦割股以進，無驗。及母葬，廷滿絕不茹葷。縣令造其廬，賜之粟，不受旌。母有疾，剔股奉之。邑令匾旌其門曰純孝。,GJTS-XXD,古今圖書集成·學行典,77
廉恥,一子尚幼，李氏攜其子，負其遺骸以歸。東過開封，止旅舍，旅舍主人見其婦人獨攜一子而疑之，不許其宿。李氏顧天已暮，不肯去，主人牽其臂而出之。李氏仰天長慟曰：我為婦人，不能守節，而此手為人執邪。不可以一手并污吾身。即引斧自斷其臂。路人見者，環聚而嗟之，或為之彈指，或為之泣下。開封尹聞之，白其事於朝，官為賜藥封瘡，厚卹李氏，而笞其主人者。嗚呼，士不自愛其身而忍恥以偷生者，聞李氏之風，宜少知愧哉。,GJTS-XXD,古今圖書集成·學行典,195
公私,王胡不能與野士乎，將以彰其所好耶。王乃舍之。《後漢書‧魯恭傳》：恭字仲康，扶風平陵人也。拜中牟令。專以德化為理，不任刑罰。訟人許伯等爭田，累年令不能決，恭為平理曲直，皆退而自責，輟耕相讓。亭長從人借牛而不肯還之，牛主訟於恭。恭召亭長，敕令歸牛者再三，猶不從。恭歎曰：是教化不行也。欲解印綬去。掾吏泣涕共留之，亭長乃慚悔，還牛，詣獄受罪，恭貰不問。於是吏人信服。《龐參傳》：順帝時當會茂才孝廉，參以被奏，稱疾不得會。,GJTS-XXD,古今圖書集成·學行典,207
篤行,篤志聖學，以胡敬齋為宗師，事山陰劉念臺隱居，教授至行浮，于遠近桐邑有阻葬刁風，貧弱者或累世不得葬。履祥創舉葬親會，博延耆碩，倡明敦睦厚終之義。因令互相資助以贍力不能襄事者，薄俗為之一變焉。著述最多，率皆苦言至誠，挽救末流之語。,GJTS-XXD,古今圖書集成·學行典,113
性,曰：喜怒哀懼愛惡，欲情既熾，而益蕩其性鑿矣，某詳味此數語與樂記之說，指意不殊，所謂靜者，亦指未感時言爾當此之時，心之所存渾是天理，未有人欲之偽。故曰天之性及其感物而動，則是非真妄自此分矣。然非性則亦無自而發。故曰：性之欲動，字與中庸發字無異，而其是非真妄特決於有節與無節。中節與不中節之閒耳。來教所謂正要此處識得真妄是也。然須是平日有涵養之功臨事，方能識得。若茫然都無主宰，事至，然後安排則已緩，而不及，於事矣。至謂靜字所以形容天性之妙，不可以動靜真妄言。,GJTS-XXD,古今圖書集成·學行典,228
孝弟,爰暨暴秦，違道廢德，滅三代之制，興淫邪之法，國貲麋於三泉，人力單於酈墓，玩好窮於糞土，伎巧費於窀穸。自生民以來，厚終之敝，未有若此者。雖有仲尼重明周禮，墨子勉以古道，猶不能禦也。是以華夏之士，爭相陵尚，違禮之本，事禮之末，務禮之華，棄禮之實，單家竭財，以相營赴。廢事生而營終亡，替所養而為厚葬，豈云聖人制禮之意乎。記曰：喪雖有禮，哀為主矣。又曰：喪與其易也寧戚。今則不然，并棺合槨，以為孝愷，豐貲重禭，以昭惻隱，吾所不取也。昔舜葬蒼梧，二妃不從。豈有匹配之會，守常之所乎。聖主明王，其猶若斯，況於品庶，禮所不及。古人時同即會,GJTS-XXD,古今圖書集成·學行典,262
恬退,亢之為言也。知進而不知退，知存而不知亡，知得而不知喪。所以動而有悔也。其唯聖人乎，知進退存亡而不失其正者，其唯聖人乎。極之甚為。亢至於亢者。不知進退存亡，得喪之理也。聖人則知而處之。皆不失其正，故不至於亢也。知其理，勢如是而處之。以道則不至於有悔矣。固非計私以避害者也。,GJTS-XXD,古今圖書集成·學行典,135
公私,故國霸而主尊其用心豈為身而繫乎私哉故管子曰：君子行道忘其為身。斯言是矣君子之行賢也不察於，有度而後行也。仁心無邪不議於善而後正也顯情無措，不論於是。而後為也是故傲然忘賢而賢與度會忽然，任心而心與善遇。倘然無措而事與是俱也故論公私者，雖云一作終。於事與是俱而已志道存善心無凶邪，無所懷而不。匿者不可謂無私雖欲之伐善情，之違道無所抱。而不顯者不可謂不公今執必公之理，以繩必公之。情使夫雖為善者不離，於有私雖欲之伐善不陷於不公。重其名，而貴其心，則是非之情不得不顯矣。是非必顯有善者，無匿情之不是有非者不加不公之大非無不是則善莫不，得無大非則莫過其非乃所以救其非也非徒盡善亦所，以厲不善也夫善以盡善非以救非而況乎以是非之至者，故善之與不善物之至者也若處二物之閒所往者必以公成，而私敗同用一器而有成有，敗夫公私者，成敗之塗，而吉凶之門乎。,GJTS-XXD,古今圖書集成·學行典,365
篤行,周信，號鏡峰，宋道州之裔也。七齡時，別駕陳某試以雛雞出籠學鳳舞，即應聲曰：子燕離巢效鸞飛。陳降階摩其頂曰：寧馨兒。少長，餼於庠，有司咸以千里材之。會詔舉郡國賢良方正，徵詣闕下，予級既得受官，遂不作風塵，想為政於家。孝友睦布訓六條，足師百世。里有羅某貰千金，遭馮彝，竟置弗問，族從父丐百金。亡何物化，撫靈床哭之，焚其券。戊子歲大儉，捐金買藥，全活甚眾。郡守余延以更老卒於家。崇禎乙亥翰林編修楊汝成誌其墓。,GJTS-XXD,古今圖書集成·學行典,201
任道,上蔡謝氏嘗語朱震曰：胡康侯正如大冬嚴雪，百草萎死而松柏挺然獨秀也，其困厄如此，乃天將降大任焉耳。河東侯氏曰：視不義富貴如浮雲者，當今天下胡康侯一人耳。朱子曰：公傳道伊洛，志在春秋，著書立言，格君垂後，所以明天理，正人心，扶三綱，敘九法者，深切著明，體用該貫，而其正色危言，據經論事，剛大正直之氣亦無所愧于古人。問：文定卻是卓然有立，所謂非文王猶興者。曰：固是。資質好，然在太學多聞先生師友之訓，所以能然。其學問多得潁昌靳裁之啟發。又曰：後來得之上蔡者多。文定公傳家錄，議論極有力，可以律貪起懦，但以上工夫不到。文定云：知至故能知言，意誠故能養氣。又云：豈有見理已明而不能處事者。此語亦好。問：文定之學與董仲舒如何。曰：文定卻信得于己者可以施于人,GJTS-XXD,古今圖書集成·學行典,322
品行,趙鼎在潮五年，杜門謝客，時事不掛口。及移吉陽軍，有謝上表曰：“白首何歸，悵餘生之無幾；丹心未泯，誓九死以不移。”秦檜見之曰：“此老倔強猶昔。”,WIKI,宋稗類鈔,71
孝弟,陳璋，字邦獻，邑庠生，賦性純篤，母許氏疾，焚香祝天割左股煎湯，即愈。三日疾復作卒，璋齋戒廬墓三年，朝夕哭奠，負土營墳，知縣鄭本廉申奏旌表。,GJTS-XXD,古今圖書集成·學行典,69
謙謹,桐城張文和公廷玉，幼體弱多疾，精神疲短，步行里許，輒困憊，尊長以為憂。文和因此謹疾慎起居，節飲食，時自儆惕。年三十，通籍，氣體稍壯。嗣值南書房，辰入戌出，歲無虛日。塞外扈從十一次，夏則避暑熱河，秋則隨獵於邊塞遼闊之地，乘馬奔馳，飲食失節，而不覺其勞。,WIKI,清稗類鈔,125
尚論,曾子固與王荊公友善。後神宗以問子固云：「卿與王安石相知最早，安石果何如？」子固曰：「安石文章行誼不減楊雄，以吝故不及。」神宗遽曰：「安石輕富貴，似不吝也。」子固曰：「臣所謂吝者，以安石勇於有為，而吝於改過耳。」神宗頷之。,WIKI,宋稗類鈔,110
慎小,吳起治西河，欲諭其信於民，夜日置表於南門之外，令於邑中曰：「明日有人僨南門之外表者，仕長大夫。」明日日晏矣，莫有僨表者。民相謂曰：「此必不信。」有一人曰：「試往僨表，不得賞而已，何傷？」往僨表，來謁吳起。吳起自見而出，仕之長大夫。夜日又復立表，又令於邑中如前。邑人守門爭表，表加植，不得所賞。自是之後，民信吳起之賞罰。賞罰信乎民，何事而不成，豈獨兵乎？,CTEXT,呂氏春秋 ,176
義俠,無錫顧貞觀與吳江吳兆騫，以文章齊名當世，相友善。吳中順天鄉試南元，會試科為言者所糾，特旨通榜殿廷覆試，吳因病曳白除名，遣戍塞外。時顧亦客京師，臨歧，執手泣曰：「漢槎往矣。子年方三十，幸而至五十不死，則此二十年中，吾必捐踵頂救吾漢槎也。」,WIKI,清稗類鈔,118
志道,文德盡納之，疏請嚴禁，將士妄殺報功，急散太常米賑避寇，飢民俱報可調，吏部左侍郎三十二年兩畿及山東河南大水民飢，文德請遣使往賑，得便宜處置，凡官帑公廩輸贖，勸借苟可以濟民者，悉不限制。而撫按以下盡停諸常務，一意籌畫荒政，督率有司即以賑卹之勤，惰為殿，最帝善其言，遣官如文德指改掌詹事府，明年供事西苑，文德本以儒學進為道家祝釐，事非其好也，所撰青詞頗有所規諷。,GJTS-XXD,古今圖書集成·學行典,178
詩話,辛卯歲，北來人數百輩寓於襄陽府光孝寺。有一人題詩於壁云：「干戈未定各何之？一事無成兩鬢絲。蹤跡大綱王粲傳，情懷小樣杜陵詩。脊令信斷雲千里，烏鵲驚飛月一枝。安得中山千日酒，陶然直到太平時。」雖未為絕唱，讀之亦使人增感也。,WIKI,宋稗類鈔,109
性命,王子曰：性者五常之太極，而五常不可，謂之性庶幾，若近道焉，而或有別於孟氏之言，而以荀韓，為似是何謬妄也哉。其亦未之辨焉，耳獨周子曰：性焉，安焉之謂聖。程子曰：天所賦為命，物所受為性，性即理也。可謂著明矣，是足以繼孟氏者周程而已矣。其度越諸子概可見矣。然而老釋之謂異者，何老曰性即神也，元初不壞之靈也。釋曰性即覺也。全其本來之虛靈也，必絕事物去嗜欲庶幾無所染奪以徹其澄，以立其勁，則靈明之積神化著焉。是則以天地萬物，凡有形氣者，皆虛空幻妄也。故虛無空寂而失理氣之實也歟。若其究夫死生獨善者又豈與申韓楊墨之徒共徹哉。抑亦天神之道一，故道之至精至粹，理之至幽至微，人之不能與天地並行而不違者，不能辨。夫天理人欲之一閒耳，是以不能盡聖賢之心也，能盡其心，則盡性至命之道得矣。,GJTS-XXD,古今圖書集成·學行典,333
篤行,誠實不苟，與朋友約，雖風雨必踐。遇文廟丁祭，易服齋戒以往，景泰閒貢入太學，始仕四川酆都令，廉介有守，縣無城池，廣曰：城池所以衛民也。申請上司，未幾工竣時，土民趙鐸嘯聚倡亂，勢甚熾，廣率邑中壯勇之士以身先之，遂擒首惡，地方底寧。擢知漢州，修學校，建輿梁，均賦役，政績著聞，致仕歸。築室陳橋北，日誦內典，施藥濟人，埋枯骨飼幽鳥，凡鄉人婚喪不能舉者，率鄉之仗義共為助之。鰥居五十餘年，室無婢妾。弘治初巡撫海虞徐恪奏請旌表，以勵薄俗。壽九十七卒。慷慨尚義，周卹貧乏。景泰閒，赴通州納米三百五十石以備軍需。兄弟九人同居，合子姪千餘指共爨無閒言，處鄉鄰一以義讓。景泰閒出粟一千二百石以賑歲荒，賜冠帶。景泰閒，出粟一千五十石助賑，敕旌獎為義民。景泰閒縣修築城池，闔縣修城三面，而士名獨修城北一面，人稱為義士。景泰閒值水旱，歲饑，各輸粟八百石賑助，詔旌表。,GJTS-XXD,古今圖書集成·學行典,370
講學,《克齋記》不取知覺言仁之說，似以愛之說為主，近子細玩味，似若知覺亦不可去，蓋不知覺則亦必不愛，惟知覺故能愛知覺，與愛並行而不相悖，恐亦無害於言仁，但不可專以知覺為仁耳。醫者以四支頑痺為不知痛痒，又安能愛？更乞開發此義，近與湖南諸公論之甚詳，今略錄一二上呈，亦可見大意矣。,GJTS-XXD,古今圖書集成·學行典,135
致知,如此既久積累之多胸中自當有洒然處窮理，且令有切己工夫。若只泛窮天下萬物之理，不務切己，即遺書所謂游騎無歸矣。窮理須有先後，緩急久之，亦當窮盡。看道理，若只恁地說過一遍，則都不濟事。須是常常把來思量，始得。延平先生嘗言：道理須是日中理會，夜裏卻去靜坐思量，方始有得。某依此法去做，真是不同。萬理只是一理，學者且要去萬理中千頭萬緒都理會，四面輳合來，見得是一理。讀書是格物一事。這道理，須是見得是如此了，驗之於物；驗之吾身，又如此；以至見天下道理皆端的如此了，方得。道理要見得真，須是表裏首末，極其透徹，無有不盡；真見得是如此，決然不可移易，始得。善，須真見得是善，方始決然必做；惡，須真見得是惡，方始決然必不做。窮理之要必在於讀書，讀書之法莫貴於循序而致精。而致精之本則又在於居敬而持志。,GJTS-XXD,古今圖書集成·學行典,343
詼諧,紹聖間，朝廷貶責元祐大臣，及禁毀元祐學術文字。有言司馬溫公神道碑，乃蘇軾撰述，合行除毀。於是州牒巡尉毀折碑樓，及碎碑。張山人聞之曰：「不須如此行遣，只消令山人帶一個玉冊官去碑額上添鐫兩個不合字便了也。」碑額本雲忠清粹德之碑云。,WIKI,宋稗類鈔,113
孝弟,羅鈇，字明衛，號愚丘，南城人，南京工部營繕所，所正父增被族人經獄連繫獄成，鈇七上書以非例格不行，再詣闕泣不絕聲，御史大夫汪鋐憫之為代奏，迺出增計事始終，凡三十六年備嘗艱苦，歸養終。博極群書，家雖貧而孝養竭力，父母病，侍臥床地瘳而後已，弟極梧皆其造就。,GJTS-XXD,古今圖書集成·學行典,125
虛心,夫過者，自大賢所不免，然不害其卒為大賢者，為其能改也。故不貴於無過，而貴於能改，諸生自思平日亦有缺，於廉恥忠信之行者乎，亦有薄於孝友之道，陷於狡詐偷刻之習者乎，諸生殆不至於此不幸，或有之皆其不知而誤蹈，素無師友之講習規飭也。諸生試內省萬一，有近於是者，固亦不可以不痛自悔咎然，亦不當以此自歉，遂餒於改過從善之心，但能一旦脫然洗滌舊染，雖昔為寇盜，今日不害為君子矣。若曰：吾昔已如此，今雖改過，而從善將人不信我，且無贖於前過，反懷羞澀疑沮，而甘心於汙濁終焉，則吾亦絕望爾矣。,GJTS-XXD,古今圖書集成·學行典,236
篤行,病，呼曰：我長安魏少公聞廬江樂，故來遊，今病不能全，翼迎歸養之，有金十餅，帛二十疋，既死，翼賣帛買棺，衾以餅置棺下，騎馬出入，後其兄長公見馬，告之，吏捕翼，翼具言告長，公於棺下得金，叩頭謝以十餅投其門，翼走，長安還之。嘗有牛暴，其禾初見，牽牛陰涼木下，刈芻飼之牛，主愧服不敢暴焉。,GJTS-XXD,古今圖書集成·學行典,140
稱譽,蘇子瞻自海外歸，與米元章書云：「嶺海八年，親友曠絕，亦未嘗關念。但念吾元章邁往淩雲之氣，清雄絕俗之文，超妙入神之字。何時見之，以洗我積年瘴毒耶？兩日來，疾有增無減。兒子於何處得寶月觀賦，琅然誦之。老僕臥聽未半，蹶然而起，恨二十年相從，知元章不盡。若此賦當過古人，不論今世也。天下豈盡如我輩聾瞆耶？公不久當自有大名，不勞我輩說也。」元章答云：「更有知不盡處，修楊許之業，為帝宸碧落之遊。異時相見乃知也。」其高自標置如此。,WIKI,宋稗類鈔,209
吏治,宗汝霖澤，政和初知萊州掖縣。時戶部下提舉司科買牛黃，以供在京惠民和劑局合藥用。督責急於星火，百姓競屠牛以取黃。既不登所科之數，則相與斂錢，以賂上下胥吏丐免。汝霖獨以狀申提舉司，言牛遇歲疫，則病瘠而生黃。今太平已久，和氣充塞，境內牛皆肥腯，無黃可取。使者不能詰，一縣獲免。,WIKI,宋稗類鈔,135
任道,全體皆仁。舉而措之，家齊國治，聖人能事畢矣。居仁性行淳篤，居喪骨立，非杖不能起，三年不入寢門。與人語，終日不及利祿。與羅倫、張元禎友善，數會於弋陽龜峰。嘗言，陳獻章學近禪悟，莊昶詩止豪曠，此風既成，為害不細。又病儒者撰述繁蕪，謂朱子註《參同契》、《陰符經》，皆不作可也。督學李齡、鍾成相繼聘主白鹿書院。過饒城，淮王請講《易傳》，待以賓師之禮。是時吳與弼以學名於世，受知朝廷，然學者或有閒言。居仁闇修自守，布衣終其身，人以為薛瑄之後，粹然一出于正，居仁一人而已。卒年五十一。萬曆十三年從祀孔廟，復追諡文敬。按《吾學編》：居仁幼穎異有大志，七歲學于家塾，言動如老成人。既而學于康齋，慨然以古人自期，斯道自任，以玩習詞章為不足事，專用心于內，其學以主忠信求放心居敬為要，因名敬齋。,GJTS-XXD,古今圖書集成·學行典,337
求人,晉人欲攻鄭，令叔嚮聘焉，視其有人與無人。子產為之詩曰：「子惠思我，褰裳涉洧；子不我思，豈無他士？」叔嚮歸曰：「鄭有人，子產在焉，不可攻也。秦、荊近，其詩有異心，不可攻也。」晉人乃輟攻鄭。孔子曰：「《詩》云：『無競惟人。』子產一稱而鄭國免。」,CTEXT,呂氏春秋 ,120
篤行,不為孤用。聞張子頗欲學之，吾恐造之者富，隨之者貧也。魏太子為五官中郎將，天下向慕，賓客如雲，而原獨守道持常，自非公事不妄舉動。太祖微使人從容問之，原曰：吾聞國危不事冢宰，君老不奉世子，此典制也。於是乃轉五官長史，令曰：子弱不才，懼其難正，貪欲相屈，以匡勵之。雖云利賢。能不恧恧。太子燕會，眾賓百數十人，太子建議曰：君父各有篤疾，有藥一丸，可救一人，當救君邪，父邪。眾人紛紛，或父或君。時原在坐，不與此論。太子諮之于原，原勃然對曰：父也。太子亦不復難之。,GJTS-XXD,古今圖書集成·學行典,226
義利,及其行也。多釋廉甘利之於人徒，知彼之可以利我也。而不知我之得彼亦將為利人也。知脂蠟之可明燈也。而不知其甚多則冥之知利之可娛己也，不知其稱而必有也，前人以病後人以競庶民之愚而衰闇之至也。予故嘆曰：何不察也。願鑑於道，勿鑑於水，象以齒焚身蚌以珠剖體，匹夫無辜懷璧其罪嗚呼。問哉無德，而富貴者，固可豫弔也。且夫利物莫不天之財也。天之制此財也，猶國君之有府庫也。賦賞奪與各有眾寡，民豈得強取多哉。故人有無德，而富貴是凶，民之竊官位盜府庫者也，終必覺覺必誅矣。盜人必誅，況乃盜天乎。,GJTS-XXD,古今圖書集成·學行典,236
任道,初，居咸口里當華蓋臨川二山閒望氣者徐覺言其地當出異人澄生前一夕鄉父老見異氣降其家鄰媼復夢有物蜿蜒降其舍旁池中旦以告於人而澄生三歲穎悟日發教之古詩隨口成誦。五歲，日受千餘言，夜讀書至旦。母憂其過勤，節膏火不多與，澄候母寢，燃火復誦習。九歲，從群子弟試鄉校每中前列既長於經傳皆通之知用力聖賢之學嘗舉進士不中至元十三年民初附盜賊所在蜂起。樂安鄭松招澄居布水谷，乃著《孝經章句》，校定《易》、《書》、《詩》、《春秋》、《儀禮》及大、小《戴記》。侍御史程鉅夫奉詔求賢江南，起澄至京師。未幾，以母老辭歸。,GJTS-XXD,古今圖書集成·學行典,246
篤行,有女妁來言，某二女皆有貌，惟所擇。既以厚貲娶之，見其舉止，疑焉。叩其父，乃教官沒喪不能歸，售女備行李。曉初憫焉。欲返之，則已發，乃令妻善撫，為擇婿，嫁之曉初。後生子習舉進士。,GJTS-XXD,古今圖書集成·學行典,87
求師,文行者則僻矣，然患後世之文放蕩於浮虛，舛馳於怪迂，其道遂隱，謂宜得明哲之師，長表正其根源，然後教化淳矣。閣下紹三代之文章，播六學之典訓，微言高論正詞雅旨溫純深潤溥博弘麗道德仁義，粲然昭昭，可得而本學者，風馳雲委日就月將，庶幾於正若元翰者，徒以先人之緒業，不敢有二事。,GJTS-XXD,古今圖書集成·學行典,133
諫諍,索尼最老成忠鯁，太宗不豫，以世祖託之。世祖逸遊，索尼強諫，世祖或不堪其怒，索尼伏地引頸，稱述顧命，至於涕泣。世祖往往泣下，擲刀回蹕而止。知其忠直，復以聖祖託之，蓋兩朝顧命之臣也。,WIKI,清稗類鈔,89
紕謬,紹興末，謝景思守括蒼，司馬季思佐之。皆名伋。劉季高以書與景思曰：「公作守，司馬九作倅。想郡事皆如律令也。」聞者絕倒。,WIKI,宋稗類鈔,58
孝弟,父疾，兩手慄慄顫不任桮棬匕箸，沾左右扶掖，未嘗頃刻閒。每夕侍寢，中夜數起，從戶外偵其謦，欬聞呻吟聲，輒兩齒作擊，徬徨不能已。後十年歿，骨纍然，讎酒肉者三改。歲奉母備極愛慕，日集諸昆季遞陳滫瀡，晨興慰問所苦。母亦慇懃慰勞。年五十卒。子篆崇禎己卯副榜。,GJTS-XXD,古今圖書集成·學行典,124
讀書,學禮之意甚善，然此事頭緒頗多，恐精力短，包羅不得。今可且讀詩俟，他日所編書，成讀之未晚，書雖讀了，亦更宜溫習，如大學語孟中庸。則須循環不住，溫習令其爛熟為佳。春秋一經，從前不敢容易，令學者看今，恐亦可漸讀正經及三傳，且當看史工夫，未要便穿鑿，說褒貶道理。久之，卻別商量亦是一事也。,GJTS-XXD,古今圖書集成·學行典,140
隱逸,丘義，字道濟，一字仁卿，號子野，建陽人，隱居不仕。穎敏嗜學，該貫子史，尤邃於易。與朱熹友善，常相往來問答。有《易說》傳於世，及諸詩賦序銘，墨跡皆存。熹為書芹溪小隱匾其堂楣，作詩序贈之。又著《復齋銘》并《芹溪九曲》等詩以貽之。,GJTS-XXD,古今圖書集成·學行典,112
符命,藝祖在周朝，受命北征。至陳橋驛，為三軍推戴。時太后眷屬以下，盡在定力文院。有司將搜捕，主僧悉令登閣，而固其扃鑰。俄而大搜索，主僧紿曰：「皆散走不知所之。」甲士入寺，升梯，且發鑰，見蛛網絲布滿其上，而塵埃凝積若累年不曾開者，乃相告曰：「是安得有人？」遂皆返去。有頃，藝祖已踐祚矣。,WIKI,宋稗類鈔,139
義俠,乾隆初，全州謝御史濟世起戍籍，授湖南督糧道，方以剛直為巡撫許容所忌。衡陽令李澎、善化令樊德貽皆許之私人，徵糧多浮收，謝知之，乃飾為鄉人，赴縣納糧，遂得實，具牒糾李、樊。於面陳狀時，語過激，許大怒，輒具疏劾謝，令解任聽勘。廷諭總督孫嘉淦赴湘會鞫，孫惑於許及布政使張璨、按察使王玠之言，褫謝職，於是湖南士民數萬人揭帖為訟冤。高宗遣御史胡定、侍郎阿里袞往勘，得朋謀傾陷狀，獄具，督、撫、布、按、守、令皆坐免，謝則改官鹽道焉。,WIKI,清稗類鈔,209
孝弟,太子處焉；又城蒲，公子重耳處焉；又城二屈，公子夷吾處焉。驪姬既遠太子，乃生之言，太子由是得。十六年，公作二軍，公將上軍。太子將下軍以伐霍。師未出，士蒍言於諸大夫曰：夫太子，君之貳也，恭以俟嗣，何官之有。今君分之土而官之，是左之也。吾將諫以觀之。乃言於公曰：夫太子，君之貳也，而帥下軍，無乃不可乎。公曰：下軍，上軍之貳也。寡人在上，申生在下，不亦可乎。士蒍對曰：下不可以貳上。公曰：何故。對曰：貳若體焉，上下左右，以相心目，用而不倦，身之利也。上貳代舉，下貳代履，周旋變動,GJTS-XXD,古今圖書集成·學行典,235
剛柔,文學曰：二公懷精白之心，行忠正之道，直己以事上，竭力以徇公，奉法推理，不避彊禦，不阿所親，不貴妻子之養，不顧私家之業。然卒不免於嫉妒之人，為眾枉所排也。其所以累不測之刑而功不遂也。夫公族不正則法令不行，股肱不正則姦邪興起。趙奢行之平原，范雎行之穰侯，二國治而兩家全。故君過而臣正，上非而下譏，大臣正，縣令何肯。不取諸己而行非於人，執政之大失也。夫屈原之沈淵，遭子椒之譖也；管子得行其道，鮑叔之力也。今不睹鮑叔之力，而見汨羅之禍，雖欲以壽終，惡其能得乎。,GJTS-XXD,古今圖書集成·學行典,226
孝弟,張實，本邑民，父思義自香河訓導，歷轉畢節衛教授，凡四任俸餘令實與女弟三人，均分實奉命不違更能加愛，諸妹及親有疾嘗藥以進，祈禱備至，親卒哀毀骨立，守制三年，人稱其生能順志，死能盡哀，張氏可謂孝子矣。,GJTS-XXD,古今圖書集成·學行典,98
出處,伊川先生曰：賢者在下，豈可自進以求於君，苟自求之必無能信用之理，古之人所以必待人君致敬盡禮，而後往者非欲自為尊大，蓋其尊德樂道之心不如，是不足與有為也。君子之需時也，安靜自守志，雖有須而恬然，若將終身焉，乃能用常也，雖不進而志動者，不能安其常也。比吉原筮元永貞無咎，伊川易傳曰：人相親比必有其道，苟非其道則有悔咎，故必推原占決其可比者，而比之所比得元永貞則無咎。元謂有君長之道，永謂可以常久，貞謂得正道上之比下必有，此三者下之從上必求此三者則無咎也。履之初九曰：素履往無咎。,GJTS-XXD,古今圖書集成·學行典,237
義俠,鄞縣萬泰，字履安，明孝廉。明亡後，嘗一客嶺外。舟還，有毛汧者與之同年，道病疫且死，舟人俱欲棄之，萬不可，躬為調藥餌，時起臥，汧得生。而萬泰遂病不起，卒年六十。,WIKI,清稗類鈔,79
孝弟,李字宗厚，性孝友，伯兄無子依弟，以居事之惟謹，及卜父塋，將附兄於左堪輿家，以孤寡同壙，不利子嗣為言，乃曰：吾知有手足，何忍使長兄于秋後無血食也。卒附之，仍戒子孫弗替，厥祀其一于名綺能世，其家孫六人名坤元者，有詩文行世，學者宗之號九隴先生，曾孫士楷士模兄弟，友讓以禮義，為家法子孫繁衍世多象賢，鄉里稱之曰：李氏兄弟真可謂不愧楷模矣。,GJTS-XXD,古今圖書集成·學行典,165
孝弟,好古力學，博通經史，累舉不第，以貢入太學。家居甚貧，事親內外稱孝。父中憲沒，三年不入私室。母疾，衣不解帶，朝夕親嘗湯藥。母雖無疾，每夜必數起赴寢室外察氣平息。年踰六十，敦行不怠。,GJTS-XXD,古今圖書集成·學行典,89
孝弟,唐大韶，性行淳篤，事親一遵古禮敦睦。族黨卓然先民遺風，創唐氏祠廟，置祀田修譜，牒家訓及唐氏家禮親疏遠近，共以為式。淳祐中，州司上其事於朝，賜號：養素先生，表其鄉曰：崇孝坊，曰：仁里。割股療父病。咸淳閒，割股療母疾。親病，刲股療之而愈。咸淳閒受旌。母病，刲股作糜以進，咸淳丙寅，旌表。,GJTS-XXD,古今圖書集成·學行典,141
詩話,晁說之以道作感事詩云：「干戈雖作牆東客，疾病猶存研北身。」上句用避世牆東王君公事，而研北身乃漢上題襟集。段成式書云：「杯宴之餘，常居研北。」又云：「長疏研北，天機素少。」又云：「筆下詞人，研北諸生。蓋言几案面南，人坐硯之北也。」,WIKI,宋稗類鈔,114
心學,此卷所載，心圖心說明人心道心之辨，而吾儒所以異於禪學在此也，此正學之標的也。仁義禮智德性義理道心心虛靈知覺精神氣稟人心儒佛不同樞要，只此愚嘗究而論之聖賢之學，心學也。禪學陸學亦皆自謂心學也，殊不知心之名同而所以言心。則異也，心圖具而同異之辨明矣，是故孔孟皆以義理言心，至禪學則以知覺言心。孔子曰：其心三月不違仁。孟子曰：仁義禮智根於心。曰：豈無仁義之心。曰：仁人心也，皆是以義理言心也，自禪學出，而後精神知覺之說興。曰：知之一字眾妙之門。曰：覺則無所不了。曰識心見性，曰淨智妙圓，曰神通妙用，曰：光明寂照皆是以精神知覺言心也。孔叢子曰：心之精神是謂聖。張子韶曰：覺之一字眾妙之門。陸象山曰：收拾精神萬物皆備。楊慈湖曰：鑑中萬象。陳白沙曰,GJTS-XXD,古今圖書集成·學行典,318
孝友,長洲文處士君點，字與也。負盛名，為文肅公震孟之孫。詩古文辭，書畫金石，咸不失高曾矩法。執親喪三年，止酒徹肉，晝夜居廬。服除，祀事惟謹，朔望肅衣冠，拜宗祠，遇祭日，雖風雨必返祭。仲父乘授命，家產破落，與也怡然，依墓田以居。兄然為適賦所累，乃轉貸親懿，為輸之官。,WIKI,清稗類鈔,129
前知,人民好惡，以今而見古，以此而知來。千歲之前，萬世之後，無以異也。追觀上古，探察來世，文質之類，水火之輩，賢聖共之。見兆聞象，圖畫禍福，賢聖共之。見怪名物，無所疑惑，賢聖共之。事可知者，賢聖所共知也；不可知者，聖人亦不能知也。何以明之。使聖空坐先知雨也，性能一事知遠道，孔竅不普，未足以論也。所論先知性達者，盡知萬物之性，畢睹千道之要也。如知一不通二，達左不見石，偏駁不純，踦校不具，非所謂聖也。如必謂之聖，是明聖人無以奇也。詹何之徒聖，孔子之黨亦稱聖，是聖無以異於賢，賢無以乏於聖也。賢聖皆能，何以稱聖奇於賢乎。如俱任用術數，賢何以不及聖。實者，聖賢不能知,GJTS-XXD,古今圖書集成·學行典,278
文章,齊世有席毗者，清幹之士，官至行臺尚書，嗤鄙文學，嘲劉逖云：「君輩辭藻，譬若榮華，須臾之翫，非宏才也；豈比吾徒千丈松樹，常有風霜，不可凋悴矣！」劉應之曰：「既有寒木，又發春華，何如也？」席笑曰：「可哉！」凡為文章，猶人乘騏驥，雖有逸氣，當以銜勒制之，勿使流亂軌躅，放意填坑岸也。,CTEXT,顏氏家訓 ,138
遊覽,夫何事於冀州，聊託公以遊居，歷九土而觀風，亦慚人之所虞，遂發軫於京洛，臨孟津而北厲，想尚甫之威虞，號蒼兕而明誓，既中流而歎息，美周武之知性，謀人神以動作，享烏魚之瑞命，瞻淇澳之園林，美綠竹之猗猗，望常山之峨峨，登北岳而高遊，嘉孝武之乾乾，親飾躬於伯姬，建封禪於岱宗，瘞玄玉於此丘，遍五岳與四瀆，觀滄海以周流，鄙臣恨不及事，陪後乘之下僚，今匹馬之獨征，豈斯樂之足娛，且休精於敝邑，聊卒歲以須臾。,CTEXT,藝文類聚 ,196
聖門諸賢,子夏曰：來、吾嘗與子從君而西，見趙簡子，簡子披髮杖矛而見我君，我從十三行之後，趨而進曰：諸侯相見，不宜不朝服，不朝服，行人卜商將以頸血濺君之服矣。使反朝服，而見吾君，子耶。悁曰：子也。子夏曰：子之勇不若我一矣。又與子從君而東至阿，遭齊君重而坐，吾君單而坐，我從十三行之後，趨而進曰：禮、諸侯相見，不宜相臨。以庶揄其一而去之者、子耶。悁曰：子也。子夏曰：子之勇不若我二矣。又與子從君於囿中，於是兩寇肩逐我君，拔矛下格而還。我耶。悁曰：子也。子夏曰：子之勇不若我三矣。所貴為士者、上攝萬乘，下不敢敖乎匹夫；外立節矜，而敵不侵擾；內禁殘害，而君不危殆；是士之所長，君子之所致貴也。,GJTS-XXD,古今圖書集成·學行典,287
孝弟,天性純孝，母熊氏病劇，刲股救之。母卒，廬墓五年。忽學道有得，棲止常輪山中，朝夕登高望母墓則嗚咽哀鳴。鄉人為築望親臺。父與祖相繼早喪，奉祖母吳氏母焦氏竭力盡孝。家貧甚，與妻子并日減餐而二母甘旨不缺。兄弟同產，一割股以愈父，一割股以愈母。父母沒，皆廬墓六年。母王氏病疫垂絕，逢時刲左脅肉以進。母見神人教之，食立痊。稍長，傭力養母，子職無缺。母病篤，割左乳以進。旌之。,GJTS-XXD,古今圖書集成·學行典,181
孝弟,趙延吾，字又安，成都府安縣人，性純，孝事父母，惟謹幼，岐嶷不，凡垂髫補郡弟子員輒試高等，延吾家甚貧，饔飧莫繼，延吾不忍垂白枵憊，遂傅邑城課童蒙資菽水以奉親，每得粟，延吾即躬負歸恬不為瘁，歲丁未七月，淫雨連旬，河水暴漲，時新榖告登延，吾將所館米二斗，急欲歸獻以備晨炊，遂負之行渡，至中渡巨浸衝激，延吾獨力莫，負米偃仆，遂以潦溺告終，次日延吾於積沙中僵植危立，肉色如生，闔邑為之悲悼，請祀鄉賢。,GJTS-XXD,古今圖書集成·學行典,195
隱逸,置園顧渚山下，歲取租茶，自判品第。張又新為《水說》七種，其二慧山泉，三虎丘井，六松江。人助其好者，雖百里為致之。初，病酒，再期乃已，其後客至，絜壺置杯不復飲。不喜與流俗交，雖造門不肯見。不乘馬，升舟設蓬席，齎束書、茶、筆床、釣具往來。時謂江湖散人，或號天隨子、甫里先生，自比涪翁、漁父、江上丈人。後以高士召，不至。李蔚、盧素與善，及當國，召拜左拾遺。詔方下，龜蒙卒。光化中，韋莊表龜蒙及孟郊等十人，皆贈右補闕。陸氏在姑蘇，其門有巨石。遠祖績嘗事吳為鬱林大守，罷歸無裝，舟輕不可越海，取石為重，人稱其廉，號鬱林石，世保其居云。,GJTS-XXD,古今圖書集成·學行典,262
孝弟,竇卿，性至孝，父患足癰，朝夕敷洗，卿時年七十五歲，行必負之。母病，親嘗湯，藥衣不解帶。及卒，哀毀骨立，廬墓三年，父產悉分二弟。有妹適錢俸者孀居乏嗣，迎養於家。族之貧乏者咸賴周給。人多其義。,GJTS-XXD,古今圖書集成·學行典,94
孝弟,性至孝，父病渴思河魚，時隆冬雪凍，英脫衣入江。適有一鯉躍出，因取以歸，見者莫不驚異。復值母病危篤，日夜扶持彌月不少懈，忽夢天神以甘露水灑母，身疾隨以瘳。其精誠感格若此，事聞當道，旌表。,GJTS-XXD,古今圖書集成·學行典,92
知行,所謂士者，雖不能盡道術，必有所由焉；雖不能盡善盡美，必有所處焉。是故知不務多，而務審其所知；行不務多，而務審其所由；知既知之，行既由之，若夫性命肌膚之不可易也，富貴不足以益，貧賤不足以損。若此，則可謂士矣。,GJTS-XXD,古今圖書集成·學行典,103
孝弟,萬育高，字民仰，新喻庠生，少從羅洪先張春學，性孝。父疾籲天請代，及父歿，廬墓者三年，嘗侍母，過外家遇盜被獲，育高抱母首以代死，弟民望又抱兄首以代，盜感而并釋焉，邑令欲旌之，固辭不受。適天旱山澗絕流，病不得汲，因掘地泉，應手而湧人以為孝，感事聞旌其閭。,GJTS-XXD,古今圖書集成·學行典,125
隱逸,好讀書，務實踐，不事章旬，孝友睦，人無間言，嘗客錢塘館，人女夜奔，峻拒之人。以元鉊言行無愧古人，有趙古人之稱。先後守令若袁道、丁隆、葉贄、陳相，並加禮重，譽為群鳥之鳳、眾獸之麟，里人黃孔昭在吏部貽之書曰：執事肥遯，山林誦詩讀書，凡所以修諸身、刑諸家、施諸鄉國者無一不在規矩內，方之古人實為無愧，鄰有君子久不能知，又何以知天下之賢哉？孔昭每稱諸縉紳間，於是學士李東陽寄詩曰：京國由來不計春，採芝人遠夢應頻，天門拾得青鸞尾，寄與山齋掃白雲，白雲者，元鉊自號也。年九十，以正德八年卒。,GJTS-XXD,古今圖書集成·學行典,239
論樂,左角名王侵漢邊，輕薄良家惡少年，縱橫向沮澤，凌厲取山田，黃塵不見景，飛蓬恆滿天，邊功封浞野，竊寵劫祁連，春風春月將進酒，夭姬舞女亂君前。,CTEXT,藝文類聚 ,68
狷介,粵寇蹂躪東南，兩陷杭州。同治甲子二月，蔣果敏公益澧得法總兵德克碑洋槍隊之助，自富陽進兵。會左文襄公宗棠奉撫浙之命，統率楚軍，至自嚴州，大舉督戰，遂克之。時郡縣亦先後收復。亂既平，設賑撫局，辦理善後事宜，錢塘徐印香舍人恩綬與丁松生大令丙諸人從事其間，事無不舉。果敏嘉其才，屢稱賞之，然非公事不往謁也。果敏由浙藩擢撫粵東，欲挈以俱，徐不可，語所親曰：「某當為桑梓盡義務，不敢為一己謀富貴也。」,WIKI,清稗類鈔,194
孝弟,性至孝，父智早卒，事母來氏晨昏不懈，母病衣不解帶者數月。及卒，水漿不入口既葬，廬於墓側，有狐兔馴擾，泉水湧出，人以為孝感所致。有司上其事，正統五年旌表。父仕榮卒，信哀毀，踰禮既葬，廬墓三年，墓旁有鳥獸馴擾之祥，正統五年旌表。,GJTS-XXD,古今圖書集成·學行典,112
忠藎,是役也，蓋連升預埋地雷，敵至而雷發，死百人。英人怒，知我兵少，麾眾前進，連升以數百兵當英人五倍，自辰及申，火藥罄，英人別遣精兵繞出三河口，燒毀我兵腳船，與前所伏兵合力夾攻。連升中銃仆，沙角、大角並陷。英人大恨之，刀矛交下，身被數十創，又執其子斫之，刳其腹。守備張清齡、外委瞿殿林從殉，三河營喪兵最多。連升既亡，其坐馬為英軍所得，飼之，他顧，不肯食，乘之，蹶踶弗克上，棄之，悲鳴跳擲而死。,WIKI,清稗類鈔,193
論樂,哀朝囷，愍頹力，遷化常然焉肯息，及壯齒，遇世直，酌酩華堂集親識，舒情盡歡遣悽惻。又《都東西門行》曰：慷愷發想思，惆悵戀音徽，四節競闌候，六龍引頹機，人生隨時變，遷化焉可祈，百年難必保，千慮盈懷之。驅馬西城阿，迴眺想京闕，望極煙原盡，地遠山河沒，歲華委徂邈，年霜移暮髮。,CTEXT,藝文類聚 ,134
聖門諸賢,程子曰：聖人之德行固不可得，而名狀若顏子底一箇氣象，吾曹亦心知之，欲學聖人且欲學顏子。學者要學得不錯，須是學顏子有準的。問顏子如何學孔子到此深邃，曰：顏子所以大過人者，只是得一善則拳拳服膺，與能屢空耳。問顏子勇乎。曰：孰勇於顏子，觀其言曰舜何人也，予何人也，有為者亦若是孰勇，於顏子如有若無實若虛犯，而不校之類抑可謂大勇矣。孔子弟子少有會問者，只顏子能問，又卻終日如愚。顏子作得禹稷湯武，事功若德，則別論。問陋巷貧賤之人，亦有以自樂何獨顏子。曰：貧賤而在陋巷，俄然處富貴，則失其本心者，眾矣。顏子則簞瓢如是，萬鍾如是。問顏子得淳和之氣，何故夭。曰：衰周天地和氣有限，養得仲尼已是多也。,GJTS-XXD,古今圖書集成·學行典,292
敬信,李經世，字函子。家居學道，有密室焉，上蔡張仲誠為顏之曰「靜庵」，世因稱之曰靜庵先生。其為學也，仁孝為本，而主於敬。或問敬與靜孰要，曰：「敬乃所以為靜也。靜固靜，動亦靜，非敬何由矣。方吾流離蒼黃時，顧安所得靜，吾自持吾敬，迺遂志定氣亦定，斯即所謂靜也。上蔡先生手書靜字義蓋如此，密邇一室云乎哉！」,WIKI,清稗類鈔,147
刑法,臣辜恩負義，自陷重刑，情斷意訖，無所復望，廷尉鞠遣，歐刀在前，棺絮在後，魂魄飛揚，形容已枯，陛下聖澤，以臣嘗在近密，識其狀貌，傷其眼目，留心曲慮，特加偏覆，喪車復還，白骨更肉，披棺發槨，起見白日，天地父母，能生臣俊，不能使臣俊當死復生，陛下德過天地，恩重父母，誠非臣俊破碎骸骨，舉宗肉爛，所報萬一。,CTEXT,藝文類聚 ,149
辯通,於是王遣歸，使使者加金百鎰，往聘迎之，父母驚惶，欲洗沐，加衣裳，女曰：「如是見王，則變容更服，不見識也，請死不往。」於是如故，隨使者，閔王歸見諸夫人，告曰：「今日出遊，得一聖女，今至斥汝屬矣。」諸夫人皆怪之，盛服而衛，遲其至也，宿瘤，駭，宮中諸夫人皆掩口而笑，左右失貌，不能自止，王大慚曰：「且無笑不飾耳。夫飾與不飾，固相去十百也。」女曰：「夫飾與不飾，相去千萬，尚不足言，何獨十百也！」,CTEXT,列女傳 ,194
教學,義者行事之宜謂之，人路則可以見其為出入，往來必由之道而不可須臾舍矣哀哉，二字最宜詳味，令人惕然，有深省處上兼言仁義，而下專論求放心者，能求放心則不違，於仁而義在其中矣，學問之事，固非一端，然其道則在於求其放心而已，蓋能如是則志氣清明義理昭著，而可以上達，不然則昏昧放逸。雖曰：從事於學，而終不能有所發明矣。臣按蔡淵曰：或者但見孟子有無他而已矣，之語便立為不必讀書，窮理只要存本心之說，所以卒流於異學。集註謂學問之事，固非一端，然其道則在於求放心而已，正所以發明孟子之本意，以示異學之失，學者切宜玩味竊考，其所謂異學者，蓋指當時陸九淵也，至今學者猶有假之以惑世廢學，切宜痛絕。孟子曰：羿之教人射，必志於彀；學者亦必志於彀。大匠誨人，必以規矩；學者亦必以規矩。朱熹曰：此章言事，必有法，然後可成師舍，是則無以教弟子，舍是則無以學曲藝且然，況聖人之道乎。張栻曰：彀者弩張回的處也，射者期於中鵠也，然羿之教人，使志於彀鵠，在彼而彀在此心，心存乎，此雖不中，不遠矣。,GJTS-XXD,古今圖書集成·學行典,428
聖門諸賢,顏子之學，莫是先於性情上著工夫否。凡人為學，亦須先於性情上著工夫。非獨於性情上著工夫，行步坐立，亦當著工夫。或問：顏子比湯如何。曰：顏子只據見在事業，未必及湯。使其成就，則湯又不得比顏子。前輩說禹與顏子雖是同道，禹比顏子又粗些。顏子比孟子，則孟子當粗看，磨稜合縫，猶未有盡處；若看諸葛亮，只看他大體正當，細看不得。問：顏子合下完具，只是小，要漸漸恢廓；孟子合下大，只是未粹，要索學以充之。此莫是才具有異。孟子覺有動蕩底意思。孔門只一箇顏子合下天資純粹。到曾子便過於剛，與孟子相似。世衰道微，人欲橫流，不是剛勁有腳跟底人，定立不住。邵漢臣問顏淵仲弓不同。曰：聖人之德，自是無不備，其次則自是易得不備。如顏子已是煞周全了，只比之聖人，更有些未完。如仲弓則偏於淳篤，而少顏子剛明之意。若其他弟子，未見得。只如曾子則大抵偏於剛毅，這終是有立腳處。所以其他諸子皆無傳，惟曾子獨得其傳。到子思也恁地剛毅，孟子也恁地剛毅。惟是有這般人，方始湊合得著。惟是這剛毅等人，方始立得定。,GJTS-XXD,古今圖書集成·學行典,432
孝弟,嘉靖中，北寇入犯，從父母奔避山谷。遇賊縛母去，壯丁取石奮擊，母得脫。前行復遇五賊，一賊縛其母，母大呼曰：兒速去，毋顧我。壯丁憤，手提鐵器擊仆賊，母脫得生，而壯丁竟為賊所殺。,GJTS-XXD,古今圖書集成·學行典,86
隱逸,咸淳中，入太學。景炎丙子，隨蹕三山，以迪功郎為潮州司法。未行泉州，降於元。蒲壽庚薦曾子授武略將軍梅州路治中，不受，遂閒居，終其身。平生倜儻，好義樂道人之善，所論析無不當理者。士大夫有疑事，輒造廬咨之。,GJTS-XXD,古今圖書集成·學行典,100
孝弟,辛棄疾六月烈日日正中，時有叛將號群兇。平人血染大溪浪，比屋焰照鵝湖峰。白刃紛紛蔽行路，六合茫茫何處去。妻見夫亡不敢啼，母棄兒奔那忍顧。藥市申翁鬢有霜，臥病經時不下床。平生未省見兵革，出門正爾逢虎狼。虎狼滿市如流水，追索金繒心未已。可憐累世積陰功，今日將為兵死鬼。世寧孝行何高高，慷慨性命輕鴻毛。此時自欲赴黃壤，欣然延頸受霜刀。至孝感兮天地動，白日無光百川湧。三刀不死古今稀，一命自有神靈擁。群賢激賞爭作歌，要留汝名長不磨。何時上書達天聽，詔加旌表高嵯峨。,GJTS-XXD,古今圖書集成·學行典,227
義俠,蕪湖令某卒於官，虧賦額，無遺橐，孤寡晝夜泣。趙鎮寰曾客其幕，至是，還其向所致之脩幣，且自質貸數百金以濟之。眾感其義，爭致賻贈，遂歸其柩與孥。鎮寰，名如山，乾隆時之上虞人。,WIKI,清稗類鈔,85
篤行,濂性尤謹愿，茂年嘗商於維揚，艤舟登岸，得遺靴一雙，中有金三百餘兩。五鼓風順，舟人促行，濂稱疾延至日午。失金者即故處求弗得，號泣欲赴水死，濂驗其實還之。其人感激分半以謝，濂曰：吾利汝金，當不汝候矣。不受而去。尋客蕪湖，復拾得館主人戴氏四十金，亦返之。後濂莊居晝寢，夢神人語云：汝明日午時合雷擊死，上帝為汝有陰德，當宥汝矣。覺而抵家，至次日午時，雷乃擊死其家牛、驢各一，濂果無恙。年八十三而卒。,GJTS-XXD,古今圖書集成·學行典,195
情感,潘乃遍告同鄉故舊，於是朝臣相戒，會場若得楊卷，即抽換，不使淫凶得志也。然楊竟於同治戊辰復入京應試，乃拆彌封，楊名在第九。已呈御覽，不能易，遂更相戒於殿試時抑之。楊素工書，師米襄陽，人皆識之。至是，楊變作率更體，眾果不察，進呈前十本，楊之卷又在焉。朝考時，始抑入三等，猶得用主事，分工部。楊自知不容於清議，遂歸，築精室於淮河下，與女日夕唱和，享閨房之樂者二十餘年，授徒以終。淮人合女二夫之姓之半，呼之曰湯夫人，蓋謔之也。後女先楊數月死，楊輓以聯云：「前世孽緣今世了，他生未卜此生休。」有曾見女者，謂女不美，面且麻，惟多才耳。,WIKI,清稗類鈔,261
孝弟,性至孝，少喪母，哭泣三年，不逐群兒戲。隨父鰥居，父沒，廬於墓側三年，不歸私室。有司賢之，署其門曰孝行。事父甚孝。父所欲必順致之。父沒，廬墓三年。有司列其事于彰善亭。陸大端，乾州庠生。母病，刲股療愈。復疾，妹刲股亦愈。學使余寅旌賞。母病，思肉，刲股為羹以進，母食之病愈。知州周應泰匾其門。康衢，乾州學生，父葬城南，廬墓三年至今。里人呼其地為康家莊，因衢而名之。鄉人稱為孝子。,GJTS-XXD,古今圖書集成·學行典,186
孝弟,賴孝明，號遯窩。讀書不求聞達，著《周禮精義》十卷。一日，父母疾，相繼云亡，每哭踊頓絕，結廬於墓側，鴉雀來廬上，夜聚曉散，如是者三年。時周必大薦，朱熹提刑江西，熹入奏事得遯窩行實嘆曰：我朝二百餘年，得此一孝子，不亦難哉。狀其事以聞，旌曰：遯窩賴孝子。蕭行可，大觀三年進士，以孝行稱。父母歿，自運甓土營墳。知縣趙不逿為建孝行坊。,GJTS-XXD,古今圖書集成·學行典,162
詩話,李彭商老有建除體贈韓子蒼云：「滿朝以詩鳴，何獨遺大雅。平生黃葉句，摸索便知價。」蓋子蒼自館職斥宰分寧縣時也。子蒼有館中詩，最為時所推，故商老有黃葉之句云。其全篇云：「朔風吹雪晝多陰，日暮擁階黃葉深。倦鵲繞枝翻凍影，征鴻摩月墮孤音。推愁不去還相覓與老無期稍見侵。遊宦衣冠少時事，病來無復一分心。」,WIKI,宋稗類鈔,147
國疾,大夫色少寬，面文學而蘇賢良曰：「窮巷多曲辯，而寡見者難喻。文學守死溟涬之語，而終不移。夫往古之事，昔有之語，己可睹矣。今以近世觀之，自以目有所見，耳有所聞，世殊而事異。文、景之際，建元之始，民朴而歸本，吏廉而自重，殷殷屯屯，人衍而家富。今政非改而教非易也，何世之彌薄而俗之滋衰也！吏即少廉，民即寡恥，刑非誅惡，而姦猶不止。世人有言：『鄙儒不如都士。』文學皆出山東，希涉大論。子大夫論京師之日久，願分明政治得失之事，故所以然者也。」,CTEXT,鹽鐵論 ,215
雅量,過江初，拜官，輿飾供饌。羊曼拜丹陽尹，客來蚤者，並得佳設。日晏漸罄，不復及精，隨客早晚，不問貴賤。羊固拜臨海，竟日皆美供。雖晚至，亦獲盛饌。時論以固之豐華，不如曼之真率。,CTEXT,世說新語 ,85
隱逸,黃帝將見大隗於具茨之山，方明為御，昌參乘。塗遇牧馬童子，黃帝曰：異哉。請問為天下。小童曰：予少遊六合之內，適有瞀病，有長者教予：乘日之車遊于襄城之野。今病少損，將復遊六合之外。為天下者，予奚事焉。夫為天下，亦奚異牧馬哉。去其害馬而已。黃帝再拜，稱天師而退。,GJTS-XXD,古今圖書集成·學行典,128
貞烈,節母巢氏，鄭龍田之祖母也，年二十，適若駒，二十三而寡。若駒有兄子二，立其長以為嗣，曰子嘉，生龍田。龍田年十六，喪父，節母年七十有七矣。方寡時，內外人利其產，諷之嫁，節母曰：「無兒，殉矣；有之，嫁乎？」居無何，若駒之兄死，內外人益欺凌之，乃與姒復合爨。已而姒之一子亡，節母慰之曰：「吾子，姒出也。有孫，先伯氏後。娣與姒皆未亡人，幸相依，為鄭持門戶，耐歲寒也。」,WIKI,清稗類鈔,179
孝弟,嘉靖壬午舉人，素以孝稱。母卒，廬墓，雪夜哭曰：吾母素畏寒，今寒矣。繞墓環走不去。其里惡少年有市肉以進其父者，父異之。惡少曰：彼有死母，尚哭畏寒。我有生父，寧不進肉耶。,GJTS-XXD,古今圖書集成·學行典,83
有始,凡四海之內，東西二萬八千里，南北二萬六千里，水道八千里，受水者亦八千里，通谷六，名川六百，陸注三千，小水萬數。凡四極之內，東西五億有九萬七千里，南北亦五億有九萬七千里。極星與天俱游，而天極不移。,CTEXT,呂氏春秋 ,97
善惡,善守有動靜二者，相對而言，則靜者為主，而動者為客，此天地陰陽自然之理，不可以寂滅之嫌而廢也。更望虛心平氣徐以思之，久必有合矣，若固執舊聞舉一廢百懼，非所以進於日新也。,GJTS-XXD,古今圖書集成·學行典,83
義,傳曰：不為義疚。又曰：義者，天下之制也。蓋管氏以為國維。《呂覽》謂之事紀，故在上者好之，民莫敢不服者矣。中古以還大道，云喪邦乏純德之士，鄉鮮不貳之老，巧智競逐，偷薄日滋，乃有秉操殊特，挺志英果，捐己以濟物，捨生而殉名，急病讓夷，解紛排難，收恤惸獨，保障宗戚，歷屯夷而無改，來急難而必赴，不謀舊國，不忘故君，蹈危機以明節，冒白刃而舒患，觸類而長其流，實繁皆本乎。剛毅之存，誠忠厚之成，性蘊至德於深衷，彰盛烈乎所履用。能孤風激於頹俗，英名傳於遐世，凜然之氣久而益振。仲尼所謂聞而不徙者可憂，見而不為者非勇。斯亦感激於衰世而發論也。,GJTS-XXD,古今圖書集成·學行典,263
孝弟,父易，司徒主簿，徵不至，有高名。黔婁少好學，多講誦《孝經》，未嘗失色於人，南陽高士劉虯、宗測並歎異之。起家本州主簿，遷平西行參軍。出為編令，治有異績。先是，縣境多虎暴。黔婁至，虎皆渡往臨沮界，當時以為仁化所感。齊永元初，除孱陵令，到縣未旬，易在家遘疾，黔婁忽然心驚，舉身流汗，即日棄官歸家，家人悉驚其忽至。時易疾始二日，醫云：欲知差劇，但嘗糞甜苦。易泄痢，黔婁輒取嘗之，味轉甜滑，心逾憂苦。至夕，每稽顙北辰，求以身代。俄聞空中有聲曰：徵君壽命盡,GJTS-XXD,古今圖書集成·學行典,222
孝弟,母常病痞，不解帶不下樓者，浹歲雲間。陳繼儒特為序以傳之。自幼博聞強記，善為文。崇禎中以貢授台州府學訓導。年七十七歲卒。有《林衣集》八卷行世。,GJTS-XXD,古今圖書集成·學行典,70
致知,又曰：溫故而知新，不是離了故底別有一箇新，須是常常將故底只管溫習，自有新意：一則向時看與如今看，明晦便不同；一則上面自有好意思；一則因這上面卻別生得意思。伊川云：某二十以前讀論語，已自解得文義。到今來讀，文義只一般，只是意思別。許多道理，皆是人身自有底。雖說道昏，然又那會頑然恁地暗。也都知是善好做，惡不好做。只是見得不完全，見得不的確。所以說窮理，便只要理會這些子。知得後，只是一件事。如適閒說博學篤志，切問近思，亦只是本體上事。又如博我以文，約我以禮,GJTS-XXD,古今圖書集成·學行典,227
厚薄,事無大小皆有道，在其閒能安分則謂之道，不能安分謂之非道，顯諸仁天地生萬物之功，則人可得而見也，所以造萬物則人不可得而見，是藏諸用也。藍田呂氏曰：人受天地之中以生良心，所發莫非道也，在我者惻隱羞惡辭遜是非皆道也，在彼者君臣父子夫婦昆弟朋友之交亦道也，在物之分則有彼我之殊在性之分則合乎，內外一體而已，是皆人心所同，然乃我性之所固有也。上蔡謝氏曰：聖人之道，無顯微，無內外，由灑掃應對進退，而上達天道本末一以貫之。和靖尹氏謂呂堅中曰：吾道甚平，易明白，須行到，無內外，無思慮方得。五峰胡氏曰：陰陽成象而天道著矣，剛柔成質而地道著矣，仁義成德而人道著矣。道者，體用之總名。仁其體，義其用，合體與用斯為道矣。堯舜禹湯文武仲尼之道，天地中和之至，非有取而後為之者也。是以周乎萬物通乎，無窮日用而不可離也。道不能無物，而自道物不能，無道而自物道之有物，猶風之有動，水之有流也，夫孰能閒之，故離物求道者妄而已矣。,GJTS-XXD,古今圖書集成·學行典,399
兵守,守城之道，盛力也。故曰客，治簿檄，三軍之多，分以客之候車之數。三軍：壯男為一軍，壯女為一軍，男女之老弱者為一軍，此之謂三軍也。壯男之軍，使盛食厲兵，陳而待敵。壯女之軍，使盛食負壘，陳而待令。客至而作土以為險阻及柞格阱陷，發梁徹屋，給徙，徙之；不給而熯之，使客無得以助攻備。老弱之軍，使牧牛馬羊彘；草水之可食者，收而食之，以獲其壯男女之食。而慎使三軍無相過。壯男過壯女之軍，則男貴女，而姦民有從謀而國亡；喜與其恐，有蚤聞，勇民不戰。壯男壯女過老弱之軍，則老使壯悲，弱使強憐，悲憐在心，則使勇民更慮，而怯民不戰。故曰慎使三軍無相過，此盛力之道。,CTEXT,商君書 ,270
孝弟,成化十七年七月，大雨水裂龍山之麓以出恆父塚，當其衝，恆負土填壅不能止，又貧不能改葬，亡何。母病且屬纊，謂恆曰：即我不幸如墓水何。恆痛母言，即以鐵索繫頸，仰天誓曰：恆不徙，墓不去此鎖矣。然力終不能辦，後六年恆病革，其戚友將為脫之，恆捫鎖淚橫下曰：吾解此何以見吾母地下。竟抱鎖死，是後水漸殺，墓亦不傾。正德中巡按御史東郊聞而祭焉。,GJTS-XXD,古今圖書集成·學行典,163
忠恕,吳治平問宋儒天地聖人忠恕之說何如，先生曰：天地聖賢夫婦同此忠恕耳，天地為物不貳，故元氣流行化育萬物，此天地之忠恕，即天地之貫也。聖人至誠不息，故盡人盡物贊化育參天地，此聖人之忠恕即聖人之貫也。賢人亦此忠恕，但或勉強而行未免有作輟純雜之不同，故有貫有不貫而其貫處即與聖人同即。,GJTS-XXD,古今圖書集成·學行典,137
權譎,殿帥楊存中，有所親愛吏，平居賜予無算。一旦無故，怒而逐之。吏莫知得罪之由，泣拜辭去。存中曰：「無事莫來見我。」吏悟其意。歸以厚資，俾其子入臺中為吏。居無何，御史欲論存中幹沒軍中糞錢十萬餘。其子聞知告其父，其父奔告存中，存中即具劄奏言：「軍中有糞錢若干，樁管某處，惟朝廷所用。」不數日，御史果以為言。高宗出存中劄示之。御史坐妄言被黜，而存中之眷日隆。逐吏亦兵法之餘智也。,WIKI,宋稗類鈔,184
聖人,埋一于四內，皆以一歸。又使保召公就微子開于共頭之下，而與之盟曰：世為長侯，守殷常祀，相奉桑林，宜私孟諸。為三書同辭，血之以牲，埋一於共頭之下，皆以一歸。伯夷、叔齊聞之，相視而笑曰：譆，異乎哉。此非吾所謂道也。昔者神農氏之有天下也，時祀盡敬而不祈福也。其于人也，忠信盡治而無求焉。樂正與為正，樂治與為治，不以人之壞自成也，不以人之庳自高也。今周見殷之僻亂也，而遽為之正與治，上謀而行貨，阻丘而保威也。割牲而盟以為信，因四內與共頭以明行，揚夢以說眾，殺伐以要利，以此紹殷，是以亂易暴也。吾聞古之士，遭乎治世，不避其任，遭乎亂世，不為苟在。今天下闇，周德衰矣。與其並乎周以漫吾身也，不若避之以潔吾行。二子北行，至首陽之下而餓焉。,GJTS-XXD,古今圖書集成·學行典,311
諂媚,賈師憲臥治湖山，母猶在養。每歲八月八日生辰，四方善頌者以數千計，悉俾翹館謄考以第甲乙。一時傳誦，為之紙貴。陳惟善寶鼎詞云：「神鼇誰斷？幾千年再乾坤初造。算當日枰棋如許，爭一著吾其衽左。談笑頃又十年生聚處，豳風葵棗。江如鏡，楚氛餘幾？猛聽甘泉捷報。天衣細意從頭補，爛山龍華蟲黼藻。宮漏永，千門魚鑰，截斷紅塵飛不到。六街九軌，看千貂避路，庭院五侯深鎖了。一部太平六典，一一周公手做，赤舄繡裳，消得道斑斕衣好。盡龍眉鶴髮，天上千秋難老。甲子平頭才一過，未說汾陽考。看金盤露滴瑤池，龍尾放班回早。」廖瑩中木蘭花慢云,WIKI,宋稗類鈔,253
孝弟,楊蟠思親廬墓隱西山，竹屋蕭然月塢間。有道自高塵世外，無心得共野雲閒。姓名遠達邦符奏，束帛榮霑帝澤頒。不見孝廉人已久，東嘉今喜識曾顏。,GJTS-XXD,古今圖書集成·學行典,66
貴信,天行不信，不能成歲；地行不信，草木不大。春之德風，風不信，其華不盛，華不盛則果實不生；夏之德暑，暑不信，其土不肥，土不肥則長遂不精；秋之德雨，雨不信，其穀不堅，穀不堅則五種不成；冬之德寒，寒不信，其地不剛，地不剛則凍閉不開。天地之大，四時之化，而猶不能以不信成物，又況乎人事？君臣不信，則百姓誹謗，社稷不寧；處官不信，則少不畏長，貴賤相輕；賞罰不信，則民易犯法，不可使令；交友不信，則離散鬱怨，不能相親；百工不信，則器械苦偽，丹漆染色不貞。夫可與為始，可與為終，可與尊通，可與卑窮者，其唯信乎！信而又信，重襲於身，乃通於天。以此治人，則膏雨甘露降矣，寒暑四時當矣。,CTEXT,呂氏春秋 ,282
喪祭,光緒初，浙有候補縣令錢鍾麟者，字紫霞，吳江人，嘗宰新昌。有二子五女，僅長女出嫁，歸其里人費軍門金組。紫霞歿，餘皆在室，夫人楊氏慟之甚。四女亦相繼殤，乃為四女設木主，與紫霞之木主合奉於一龕，朝夕祭之，歷數十年，迄宣統辛亥未已也。,WIKI,清稗類鈔,113
錯幣,湯、文繼衰，漢興乘弊。一質一文，非苟易常也。俗弊更法，非務變古也，亦所以救失扶衰也。故教與俗改，弊與世易。夏后以玄貝，周人以紫石，後世或金錢刀布。物極而衰，終始之運也。故山澤無征，則君臣同利，刀幣無禁，則姦貞並行。夫臣富則相侈，下專利則相傾也。,CTEXT,鹽鐵論 ,122
賞譽,王恭始與王建武甚有情，後遇袁悅之間，遂致疑隙。然每至興會，故有相思。時恭嘗行散至京口謝堂，于時清露晨流，新桐初引，恭目之曰：「王大故自濯濯。」司馬太傅為二王目曰：「孝伯亭亭直上，阿大羅羅清疏。」王恭有清辭簡旨，能敘說，而讀書少，頗有重出。有人道孝伯常有新意，不覺為煩。殷仲堪喪後，桓玄問仲文：「卿家仲堪，定是何似人？」仲文曰：「雖不能休明一世，足以映徹九泉。」,CTEXT,世說新語 ,180
文學,謝鎮西少時，聞殷浩能清言，故往造之。殷未過有所通，為謝標榜諸義，作數百語。既有佳致，兼辭條豐蔚，甚足以動心駭聽。謝注神傾意，不覺流汗交面。殷徐語左右：「取手巾與謝郎拭面。」宣武集諸名勝講易，日說一卦。簡文欲聽，聞此便還。曰：「義自當有難易，其以一卦為限邪？」,CTEXT,世說新語 ,129
孝弟,田荊字義軒，性醇孝，幼喪母，繼母駱氏撫養長事，母極孝，母喪。明荊每日必親奉值，病親嘗湯藥不解衣者，數月母亡。一號幾絕，二弟幼荊撫育之，田屋分給無私。,GJTS-XXD,古今圖書集成·學行典,74
講學,熹從士友，閒得足下之名，而願交焉。為日久矣，衰病屏伏，無從際會，每以為恨，而聽於往來之言，亦知足下之不鄙我，而將有以辱況之也。年歲以來，私家多，故不獲以聲問，先自通於隸人，茲承枉書，感愧無量，顧陳義高遠雖古之賢人君子，懼不足以堪足下之意，而熹之愚何敢當之以自取戾耶？然曩亦嘗有聞於先生長者矣，勤勞半世，汨沒於章句訓詁之閒，黽勉於規矩繩約之內，卒無高奇深眇之見，可以驚世而駭俗者獨幸。年來於聖賢遺訓，粗若見其坦易明白之不妄而必可行者，私竊以為儻得當世明達秀穎之士相與講之，抑彼之過，彊此之不及，吾道庶其明且行乎，三復來書，果若有意於此，幸甚！幸甚！竄伏窮山未知見，日繼此書疏之，往來猶足以見區區也。餘惟藏器勉學，慰此遐想。,GJTS-XXD,古今圖書集成·學行典,310
忠藎,同治甲子，西安將軍多忠勇公隆阿勦滇回藍大順於甘肅之盩厔，城小而固，久不拔，朝廷以其用兵素稱神速，訝其師久無功也，嚴旨詰問。多起自武員，不耐摧折，又自恥其困於小寇也，二月二十三日，掘地道，燃火藥，轟開月城丈餘，自率穆圖善、姜玉順等驟入其城。不意城內尚有堅卡五道，將士力攻不能破。多在礮臺親自擂鼓，寇見其衣黃馬褂也，知為大帥，以鳥槍狙擊之，頭眼受傷。忍創回營，傳令諸將：「此城速克，傷重亦可痊。如不克，傷輕亦不欲復活。」諸將四面環攻，以次日三更克復縣城，大順逃至漢陰，為團練所截殺。而多傷病益劇，巡撫劉蓉往視之，見其臥於躺椅，困憊殊甚，竟瞠目不能語，遂以四月十五日薨於盩厔。,WIKI,清稗類鈔,285
孝弟,父為順天府知事。母卒于官舍，俊扶櫬還葬，手刈草萊舍，于塋側寢處。其中野火延爇將及，俊向火叩首慟哭，火及塋樹而止。正統三年被旌。劉準，唐山諸生。父喪，廬墓。冬月野火將及塚樹，準悲號告天，火遂息。正統六年旌表。,GJTS-XXD,古今圖書集成·學行典,103
孝弟,朱繼輅，安東庠生。三月喪父。稍長，每問父貌於母，母哀號，輅亦哭不休。家貧，見母色不悅必跪伏求解。母病，嘗藥禱天。母歿，哀慟右目喪明。,GJTS-XXD,古今圖書集成·學行典,66
孝弟,復謝去。而鉉孫幹永樂中官御史，棠永樂中官檢討。他得官者復數人，鄭氏愈顯。聞天下濟、棠皆學于宋濂，有文行。渶嘗仕元為浙江行省宣使，主家政數年。建文帝旌表其門閭，渶入朝謝，御書孝義家三字署其旁曰賜浦江鄭渶識以精一執中之印。燕兵既入，有告建文帝匿其家者，遣人索之。渶家廳事中，列十大櫃，五貯經史，五貯兵器備不虞。使者至，所發皆經史，乃寘其半不啟，而帝所賜御書適以榜墜暫撤乃免於禍，人以至行所感云。成化十年，有司奏鄭永朝世敦行義，復命建孝義之門以旌之。自文融至渶，皆以篤行著。其他名跡可紀者附於篇。銖，字彥章，幼失父母，鞠於世母周氏，以孝聞。長遊京師，謁丞相，脫脫器之奏為行宣政院照磨，統江南諸道浮屠，一錢不入。改松江諸處稻田提領所大使，正課外。歲羨米萬餘石，上下侵蝕其中，銖獨斥還之民。,GJTS-XXD,古今圖書集成·學行典,340
詆毀,太祖嘗與趙中令普議事不合，喟然曰：「安得宰相如桑維翰者與之謀乎？」普對曰：「使維翰在，陛下亦不用。」蓋維翰嗜錢，太祖曰：「苟用其長，亦當護其短。措大眼孔小，賜十萬貫，則塞破屋子矣。」,WIKI,宋稗類鈔,91
讓王,剋之，以讓卞隨。卞隨辭曰：「后之伐桀也謀乎我，必以我為賊也；勝桀而讓我，必以我為貪也。吾生乎亂世，而無道之人再來漫我以其辱行，吾不忍數聞也。」乃自投稠水而死。,CTEXT,莊子 ,79
孝弟,性至孝，母卜晚年病，目舐之復明，以例補中書舍人，東省歲災，御史往賑捐穀千石佐之，存活無算，建坊褒美生平，扶災卹難親友，待以舉火者，常數十家，率厚息稱貸，為之又捐田百畝，於家祠以贍族，以子清源貴贈監察御史。,GJTS-XXD,古今圖書集成·學行典,102
孝弟,中服勤辭學科，拜左丞。卒，諡文孝。觀性至孝，初為祕書郎，其父居業方為州從事，因上書願以官授父。真宗嘉之，以居業為京官。及觀貴，居業繇恩至太府卿。居業過洛，嘉其山川風物，曰：吾得老於此足矣。觀於是買田宅、營林榭，以適其意。蚤起奉藥、膳，然後出視事，未嘗一日廢也。政和時，事母盡孝，朝夕致養，色愈謹。紹興閒，令守以聞，旌其門。居喪廬，墓有白兔白鹿之祥。後登政和八年進士。,GJTS-XXD,古今圖書集成·學行典,183
性,程子言：性即理也。而邵子曰：性者，道之形體。兩說正相發明，而叔權所論乃欲有所優劣，於其閒則不惟未達邵子之意，而於程子之語，亦恐未極其蘊也。方君所謂道者，天之自然。性者，天之賦予萬物。萬物稟，而受之，亦皆祖述先儒之舊。蓋其實雖非兩物而其名之異，則有不可不分者，且其下文有曰：雖稟而受之於天，然與天之所以為天者，初無餘欠則固未嘗判，然以為兩截也，但其曰：道體無為人心，有動則性與心字所主，不同不可以此為說耳。如邵子又謂心者，性之郛郭乃為近之，但其語意未免太粗，須知心是身之主宰，而性是心之道理，乃無病耳。,GJTS-XXD,古今圖書集成·學行典,250
威儀,《宋書‧劉秀之傳》：秀之十許歲時，與諸兒戲於前渚，忽有大蛇來，勢甚猛，莫不顛沛驚呼，秀之獨不動，眾並異焉。東海何承天雅相知器，以女妻之。《梁書‧張率傳》：率事事寬恕，於家務尢忘懷。在新安，遣家僮載米三十石還吳宅，既至，遂耗大半。率問其故，答曰：雀鼠耗也。率笑而言曰：壯哉雀鼠。竟不研問。《南史‧羊侃傳》：侃，字祖忻，泰山梁父人。性寬厚，有器局。南還至漣口置酒，有客張孺才者醉，於船中失火，延燒七十餘艘，所燔金帛不可勝數。侃聞聊不挂意，命酒不輟。孺才慚懼自逃，侃慰喻使還，待之如舊。《襄陽耆舊傳》：韓係伯，襄陽人。鄰居種桑樹於界上為誌，係伯以桑枝蔭妨他地，遷數尺，鄰畔隨復侵之，係伯輒更改種。鄰人慚愧，還所侵地，躬往謝之。賢奕沈麟士，嘗行路，鄰人認其所著屐，麟士曰：是卿屐耶。即跣而反。鄰人得屐,GJTS-XXD,古今圖書集成·學行典,346
君範,太祖初命曹武惠彬討江南，潘美副之。將行，賜宴於講武殿。酒三行，彬等起跪於榻前，乞面授處分。上懷中出一實封文字付彬曰：「處分在其間。自潘美以下有罪，但開此竟斬之，不必奏稟。」二臣股栗而退。迄江南平，無一犯律者。比還，復賜宴講武殿。酒再行，二臣起跪於榻前，奏：「臣等幸無敗事，昨面授文字，不敢藏諸家，即納於上前。」上徐自發封示之，乃白紙一張也。上神武機權如此。初特以是申軍令耳。使果犯，而發封見為空紙，則必入復請，亦不至於專戮矣。,WIKI,宋稗類鈔,213
游俠,當公之騁辯也。一妓有殊色，執紅拂立于前，獨目公。公既去，而執拂者臨軒指吏曰：問去者處士第幾住何處。公具以對妓誦而去。公歸逆旅，其夜五更初，忽聞叩門而聲低者，公起問焉，乃紫衣帶帽人，杖一囊。公問：誰。曰：妾楊家之紅拂妓也。公遽延入，脫衣去帽乃十八九佳麗人也。素面畫衣而拜，公驚，答拜曰：妾侍楊司空久，閱天下之人多矣。無如公者。絲蘿非獨生，願托喬木故來奔耳。公曰：楊司空權重京師，如何。曰彼屍居餘氣不足畏也。諸妓知其無成，去者甚眾矣。彼亦不甚逐也，計之詳矣。幸無疑焉。問其姓，曰：張。問其伯仲之次，曰：最長。觀其肌膚儀，狀言辭氣語真天人也。公不自意獲之，愈喜，愈懼瞬。,GJTS-XXD,古今圖書集成·學行典,282
孝弟,其第一即都官之省，西抵閣道，年代久遠，多有鬼怪，每昏夜之際，無故有聲光，或見人著衣冠從井中出，須臾復沒，或門閤自然開閉。居省者多死亡，尚書周確卒於此省。孝克代確，便即居之，經涉兩載，妖變皆息，時人咸以為貞正所致。孝克性清素而好施惠，故不免飢寒，後主敕以石頭津稅給之，孝克悉用設齋寫經，隨得隨盡。二年，為散騎常侍，侍東宮。陳亡，隨例入關。家道壁立，所生母患，欲粳米為粥，不能常辦。母亡之後，孝克遂常噉麥，有遺粳米者，孝克對而悲泣，終身不復食之焉。開皇十年，長安疾疫，隋文帝聞其名行，召令於尚書都堂講《金剛般若經》。尋授國子博士。後侍東宮講《禮傳》。十九年，以疾卒，時年七十三。臨終，正坐念佛，室內有非常異香氣，鄰里皆驚異之。子萬載，仕至晉安王功曹史、太子洗馬。,GJTS-XXD,古今圖書集成·學行典,329
篤行,事母陳以孝聞，館穀所入頗豐，而不私一錢，弟妹婚嫁，皆身任之，居恆濟人之危，周人之急雖，傾囊無所吝惜。人咸稱為長者。孫來音登進士第，來章為名諸生。來音字廷聞，倜儻好義。時當軍興對兵徵糧，族黨例應輸金千數，縣吏追呼箠楚。人不堪命，來音惻然。為賠償困賴以甦兵燹，後里中棺骸暴露者纍纍。來音為買地瘞埋，蓋不啻數百塚焉。謁選深澤，令多善政，以循良考最擢內史澤。人思其遺愛，立祠以祀。來章字廷簡，平居耽志詩書，恥事生業，四壁蕭然，安之若素。人或勸以當為子孫衣食計者，答曰：人貽子孫以田，吾貽子孫以書，吾所以為子孫衣食計者在此。撫堂弟遺孤無異己子。鄉黨貧乏者多所周恤。有曲直之爭者必為反覆開諭。後鄉人某某將成雀角，旋悔曰：何為必勞某人脣舌。卒之日，鄰里多流涕者。,GJTS-XXD,古今圖書集成·學行典,324
情欲,世人之事君者，皆以孫叔敖之遇荊莊王為幸，自有道者論之則不然，此荊國之幸。荊莊王好周遊田獵，馳騁弋射，歡樂無遺，盡傅其境內之勞與諸侯之憂於孫叔敖，孫叔敖日夜不息，不得以便生為故，故使莊王功跡著乎竹帛，傳乎後世。,CTEXT,呂氏春秋 ,104
論樂,楚妃且勿歎，齊娥且莫謳，四坐並清聽，聽我歌吳趍，吳趍自有紀，請從昌門起，昌門何峨峨，飛閣跨通波，重欒承琁極，迴軒啟曲阿，大伯導仁風，仲雍揚其波，穆穆延陵子，灼灼光其華，大皇自富春，矯手頓世羅，邦彥應運興，粲若春林葩，屬城咸有士，吳邑最為多。,CTEXT,藝文類聚 ,120
講學,熹生長窮僻，少日所聞於師友者不過修身窮理、守正俟命之說，雖行之不力，有愧夙心，亦未嘗敢舍之而從人也。頃歲入浙，從士大夫游，數月之閒凡所聞者無非枉尺，直尋苟容偷合之論，心竊駭之，而獨於執事者見其綜理名實，直道而行，卓然非當世之士也。顧雖未及一見，而職事之閒適相首尾，乃有不約而合者，於是始復益信前日心，期之不偶然也。茲者又承示及所與學官弟子講論之說，不唯有以見賢，侯在泮弦歌之盛，而潛心大業體用圓融之妙，所以警發昧陋者又為深切，三復欣幸，不知所言，然頃於此書粗嘗討究，亦見前輩之說有如此者，因以文義求之，竊疑聖言簡，直未遽有此曲折，而孔顏之所以為聖賢，必有超然無一毫意，必固我之私者以為之本，然後有以應事物之變而無窮，以是止據舊說，不復致疑。今睹來示雖若不異於前人，而其規模之大、體用之全則非彼所到，而熹之愚亦未及也。更俟從容反復玩味，別以求教，他所論著亦有欲就正者，私居乏人抄寫，後便寄呈也。去歲救荒，後時狼狽殊甚，不謂其人，乃復見恕如此。來諭所及，令人恐懼不自安耳。,GJTS-XXD,古今圖書集成·學行典,434
詩話,李虛己侍郎字公受。少從江南先達學為詩。後與曾致堯倡酬。曾每曰：「公受之詩雖工，恨啞耳。」虛己初未悟。後得沈休文所謂前有浮聲，後有切響，遂精於格律。以其法授晏元獻，元獻以授二宋。自是遂不傳。然江西諸人每謂五言第三字，七言第五字要響，亦此意也。,WIKI,宋稗類鈔,120
聖人,聖人之言似於水火或問水火曰水測之而益深窮之而益遠火用之而彌明宿之而彌壯允治天下不待禮文與五教則吾以黃帝堯舜為疣贅。聖人之治天下也擬諸以禮樂無則禽異則貉吾見諸子之小禮樂也不見聖人之小禮樂也。,GJTS-XXD,古今圖書集成·學行典,94
詞品,劉過，字改之，廬陵人。能詩詞。酒酣耳熱，出語豪縱，嘉泰癸酉寓中都。時辛稼軒帥越，聞其名，遣介招之，適以事不及行，作書歸輅者。因效辛體《沁園春》一詞並緘往。下筆便逼真。其詞曰：「斗酒彘肩，醉渡浙江，豈不快哉！被香山居士，約林和靖，與蘇公等，駕勒吾回。坡謂西湖，正如西子，濃抹淡妝臨照台。諸人者，都掉頭不顧，只管傳杯。白雲天竺去來，圖畫裏崢嶸樓觀開。看縱橫一澗，東西水繞。兩山南北，高下雲堆。逋日不然，暗香疏影，只可孤山先探梅。蓬萊閣，訪稼軒未晚，且此徘徊。」辛得之大喜，竟邀之去。館燕彌月，賙贈千緡，改之竟蕩於酒,WIKI,宋稗類鈔,255
孝弟,參之跪榻下手承目眵。率至夜分母寤再三命止，始去。母又患心疾扶掖婉轉兼旬達曙者，數年。壬午將就鄉試，以父母春秋高不行。癸未流寇陷衡，走匿山中，不就偽試偽之繩。不順者，以參之為最，幾不測。會賊去乃免。值歲饑侍親避亂南鄉時米涌道塞，合家數百指日食二糜飲以濟。參之持薄粥泣曰：此豈老人食者。勸父強飯不許，因絕勺水竟日，父感之為一加餐，其篤性如此。,GJTS-XXD,古今圖書集成·學行典,169
幼慧,張說徐氏子者名巖字某，司封員外郎堅之第四子也。驥子睨雲鳳毛洗日孝友，因性聰敏若神，置在膝前已會星辰之氣。戲于床下能記賓主之詞，及總角成童精意。好學聞一知十，升堂睹奧下筆成章，而倫要發言為論，而卓越識者咸謂增。世構之崇蘊益，源流之洪潤雖甘茂之孫。十二飛辯班彪之子，九歲能文不之尚也，天乎何辜顏也無命。年十有三歲大足元年九月，遭疾而沒。嗚呼哀哉。琱月始生不見其盈，瓊枝方秀不見其茂。銘曰生日何淺，死路何深，珠碎脁月花殘稚林哀，哀父母孰處其心。,GJTS-XXD,古今圖書集成·學行典,219
孝弟,程家相，號潛明，萬曆壬午舉人，初授光澤令，有重囚母病，思一見，相憫其情，縱之歸。母卒，囚自投獄。再知柳州，有善政，人尸祝之。性至孝，親喪廬墓三年。,GJTS-XXD,古今圖書集成·學行典,73
孝友,遂安方穉官，名成郯，東閣大學士書田之子，進士象瑛之父也。孝友性成，其事父能服勤盡養，父嘗曰：「是子先意承順，不愧古養志者。」已而父遇變閩中，乃盡鬻田廬迎柩以歸。少弟穉稷偶隨之吳門，遘寒疾，舌苔厚幾寸許。穉官以帛裹指拭其口，四十日始愈，指為之潰。,WIKI,清稗類鈔,122
品藻,劉丹陽、王長史在瓦官寺集，桓護軍亦在坐，共商略西朝及江左人物。或問：「杜弘治何如衛虎？」桓答曰：「弘治膚清，衛虎奕奕神令。」王、劉善其言。劉尹撫王長史背曰：「阿奴比丞相，但有都長。」劉尹、王長史同坐，長史酒酣起舞。劉尹曰：「阿奴今日不復減向子期。」,CTEXT,世說新語 ,124
任道,渙然冰釋，怡然理順，而後為有得焉，若乃立論以驅，率聖言鑿說以妄求新意，或援引以相糾紛，若假借以相混惑，麤心浮氣意象匆匆，常若有所迫逐，而未嘗徘徊顧戀如不忍去，以待其浹洽貫通之功深，以為學者之大病，不痛絕乎，此則終無入德之期，蓋自孔孟以降千五百年之閒，讀書者眾矣，未有窮理若此其精者也，先生天資英邁，視世之所屑者不啻如草芥翛然，獨與道俱卓然，獨與道立，固已迥出庶物之表及，夫理明義精養深積盛，充而為德行，發而為事業，人之視之，但見其渾灝磅礡不可涯涘，而莫知為之者。,GJTS-XXD,古今圖書集成·學行典,231
智,唐封孟申皇帝奉天心，執人柄，自毛群之賤品，及水族之微命，咸安其生，各遂其性。小既化矣，諒庶物以歸，知大亦宜。然由一人之有慶，允所謂法，中孚以立極體，渙汗而施令，其信也，符天之不言，其德也。與道際其聖徒，觀其行藏、出處，安逸逍遙時，乃上冰且不爽于春，候時乃登俎，幸見錄于清朝。何政令之不誠。何性命而不保。清瀾自適則樂我，深泉行葦，不傷則樂我。豐草趨時者，保去留之性默處者，契雍熙之道，懿夫堯之為理，行路皆如此，易之取象葉，義必同塗，物苟在微，則豈惟豚爾。類苟在隱則何必魚乎。,GJTS-XXD,古今圖書集成·學行典,236
恭謹,答呂子約問：一心之謂誠，盡心之謂忠，其分如何。又謂忠，天道也，其與盡心之義同否。曰：一心之謂誠，專以體言；盡心之謂忠，是當體之用。忠，天道也，對恕之推己而言，正指盡心之義。,GJTS-XXD,古今圖書集成·學行典,86
孝弟,母周氏疾，兄弟爭拜禱，求以身代。閱三年，不入內室。萬曆三十六年，群苗流劫，至其家，母被執去。二人往追之轉鬥數十里，被傷負痛不顧。至鬼空溪，見賊縶母，大罵，聲震山谷，殺入重圍中，為賊所磔死。通照年二十五，通杰年二十二。泰昌元年，巡撫李、巡按史永安上其事，旌曰雙孝之門。,GJTS-XXD,古今圖書集成·學行典,133
斷訟,夫立法之大要，必令善人勸其德而樂其政，邪人痛其禍而悔其行。諸一女許數家，雖生十子，更百赦，勿令得蒙一還私家，則此姦絕矣。不則髡其夫妻，徙千里外劇縣，乃可以毒者心而絕其後，姦亂絕則太平興矣。,CTEXT,潛夫論 ,94
篤行,韋許，字深道，家世蕪湖，志尚矯潔，赴善如饑渴。讀書明大義，不事科舉。築堂匾曰：獨樂。聚書數千卷，有訪道者館穀其閒，久弗厭也。黃庭堅兄弟，蘇堅父子，往來蕪湖皆與之遊。元符中諸公貶，逐雖素親密亦畏禍，不敢相聞，有道經江上，許必承接，款曲能周其急。士大夫以此重之，陳瓘尤感其意，留詩為別，且作《獨樂堂記》。政和中樞密張叔夜，尚書李彌大等合詞薦于朝，時值多故不果行。紹興初時宰言其事，高宗云：當今誰知有元祐人，如韋許者可以常人比哉。授以官，許拜命而不係，銜自號蕪陰居士海內尢以此重之。朱熹嘗曰：蕪陰有韋居士，喜延知名士，如黃太史，陳諫議遷謫，每歲饋餉，今人一見遷客便以為懼，安得有此人哉。其卓行為名人延譽如此。,GJTS-XXD,古今圖書集成·學行典,301
說疑,亂主則不然，不知其臣之意行，而任之以國。故小之名卑地削，大之國亡身死，不明於用臣也。無數以度其臣者，必以其眾人之口斷之。眾之所譽，從而說之；眾之所非，從而憎之。故為人臣者破家殘賥，內構黨與，外接巷族以為譽，從陰約結以相固也，虛相與爵祿以相勸也。曰：「與我者將利之，不與我者將害之。」眾貪其利，劫其威。彼誠喜、則能利己，忌怒、則能害己。眾歸而民留之，以譽盈於國，發聞於主，主不能理其情，因以為賢。彼又使譎詐之士，外假為諸侯之寵使，假之以輿馬，信之以瑞節，鎮之以辭令，資之以幣帛，使諸侯淫說其主，微挾私而公議。所為使者，異國之主也，所為談者，左右之人也。主說其言而辯其辭，以此人者天下之賢士也。內外之於左右，其諷一而語同，大者不難卑身尊位以下之，小者高爵重祿以利之。,CTEXT,韓非子 ,331
厚德,李文靖公沆為相，專以方嚴重厚，鎮服浮躁。尤不樂人論說短長附已。胡秘監旦謫商州，久未召。嘗與文靖同為知制誥，聞其拜參政，以啟賀之。曆詆前居職罷去者云：“呂參政以無功為左丞，郭參政以失酒為少監，辛參政非材謝病，優拜尚書；陳參政新任失旨，退歸兩省。”而譽文靖甚力，意將以附之。文靖愀然不樂，命小吏封置篋曰：“吾豈真有優於是者，亦適遭遇耳。乘人之後而譏其非，吾所不為。況欲揚一己而短四人乎？”終為相，且不復用。,WIKI,宋稗類鈔,201
善說,孝武皇帝時，汾陰得寶鼎而獻之於甘泉宮，群臣賀，上壽曰：「陛下得周鼎。」侍中虞丘壽王獨曰：「非周鼎。」上聞之，召而問曰：「朕得周鼎，群臣皆以為周鼎而壽王獨以為非，何也？壽王有說則生，無說則死。」對曰：「臣壽王安敢無說？臣聞夫周德始產于后稷，長於公劉，大於大王，成於文武，顯於周公，德澤上洞，天下漏泉，無所不通，上天報應，鼎為周出，故名周鼎。今漢自高祖繼周，亦昭德顯行，布恩施惠，六合和同，至陛下之身愈盛，天瑞並至，徵祥畢見。昔始皇帝親出鼎於彭城而不能得。天昭有德，寶鼎自至，此天之所以予漢，乃漢鼎，非周鼎也！」上曰：「善！」群臣皆稱：「萬歲！」是日賜虞丘壽王黃金十斤。,CTEXT,說苑 ,283
篤行,王維屏，字邦甫，弱冠補諸生名噪甚，數奇不遇父，嘉言歷官南北，參浙藩。屏秉家政，兄弟五人甘苦與俱父。獨憐屏，謂：有此子，使我官忘家，病忘病，老忘老。族某客死，某戍死，遠道還骨，友死無子者，葬之。晚更慕道，矻矻不少衰。,GJTS-XXD,古今圖書集成·學行典,107
異數,二蘇赴試，是時同召試者甚多。相國韓公偶與客言曰：「二蘇在此，而諸人亦敢與之較試何也？」於是不試而去者十八九。,WIKI,宋稗類鈔,54
技勇,遂少時，為盜燕、趙，繫鈴於矢，去其鏃，弢矢躍馬郊外，伺行道者車載貲過，嚮空發，作鏘鳴聲，意止車毋行也。道行者遇之，無不傾橐獻其貲。後以事與同輩齬，棄去不為，投京師萬盛鏢局。其主人年六十餘矣，見遂，請藝，遂曰：「若何而可。」引視後院，有鐵塊一，縱橫廣三尺，高如之，主人曰：「拳之，拳之。」鐵下陷土者寸許，頗自矜負。主人乃頷首曰：「可。」意似不甚隆異也。遂心慍，還請主人試之，鐵沒地，視遂三倍之又有奇，遂不覺氣折。主人語之曰：「若新來，無任大事，茲有某宦者裝貲八千金歸濟南，若其不嫌小試乎？」遂諾。主人乃酌酒餞別，與小旗，曰：「以此樹車上，行無虞也。」遂行，自思己亦曾為響馬，響馬不必皆材武,WIKI,清稗類鈔,293
技勇,良自是投身入行伍，隸某總鎮麾下。從征數有功，擢官至游擊。總鎮忌之，而無隙可乘也。會有巨匪寇境，守戎往剿失利，飛書告急，總鎮檄良馳援之。匪魁殊善戰，陣亡士卒二十餘人，擒副將一，良出與鬬，久之，匪與良戰益酣，俱棄械徒手搏，匪力漸懈，將就縛矣。旁有深塹，匪忽躍入其中，良方驚疑，突覺有物擊腦後，顛仆入塹，乘勢扼匪吭，因擒以獻，受上賞焉。途次，匪私語良曰：「君瀕死而獲功，因禍得福，是殆天授，非人力也。」良疑其言，固詰之，匪笑曰：「狡兔死，走狗烹，高鳥盡，良弓藏。君功益顯，君身益危矣。余不入塹，亦且為君所擒，然入塹而復為君擒，此余所不料也。總鎮未遇時，亦我黨人耳，有絕技，善飛彈，百發百中，當之，無不斃者。余鬬君時，遙望總鎮取彈拽弓，躍躍欲試，余心忐忑，力因以懈。方彈發時，余避入塹，甫躍下，睹彈中君腦，余始知總鎮之彈為君發而非為余發。余方幸君之死，而不虞猶為君擒也。然君果何術，顧能當此一擊乎？」良始悟，以手探創痕，腫如鵝卵矣。奏凱而歸，宵遁入海，不知所終。後總鎮率水師剿海盜，發彈斃十餘人，忽舟覆，溺以死，或云良為之也。,WIKI,清稗類鈔,459
厚德,情險山川，志慘鋣鏌；世偷俗弊，愈趨愈下；激薄停澆，還淳返樸；作德日休，為善最樂，集厚德。徐鼎臣歸朝後，坐事出陝右。柳開時為刺史。開性豪，不為加禮，又事多不法。朝廷命鄭文寶治罪，文寶素師事鼎臣。開詣鼎臣求解。鼎臣曰：“彼昔為鉉弟子，然時異事背，安能必其心？”開再拜力懇，鼎臣許之。頃文寶至，未見開，即屏從者，步趨入委巷，詣鼎臣。許覲省，立庭下，鼎臣徐出坐。文寶拜竟，升自西階，通溫清，復降拜。鼎臣乃邀文寶上，立談道舊，且戒文寶以持節之重，而鉉閑慢廢棄，後勿復來。文寶力詢其所欲？鼎臣曰：“柳開甚相畏。”文寶默出，其事立散。,WIKI,宋稗類鈔,260
讀書,呂獻可嘗言，讀書不須多讀，得一字行取一字，伊川亦嘗言，讀得一尺，不如行得一寸。讀書者，當作此觀。倪文節公云，松聲，澗聲，山禽聲，夜蟲聲，鶴聲，琴聲，棋子落聲，雨滴階聲，雪灑窗聲，煎茶聲，皆聲之至，清者也。而讀書聲為最聞，他人讀書聲已極喜，更聞子弟讀書聲則喜不可勝，言者矣。又云天下之事，利害常相半，有全利而無少害者，惟書。不問貴賤貧富老少，觀書一卷，則有一卷之益，觀書一日，則有一日之益，故有全利無少害也，讀書者當作此觀。范質自從仕未嘗釋卷，曰：嘗有異人言，吾當大用，苟如是言，無學術何以處之。讀書者，當作此觀。沈攸之晚好典冊，常曰：早知窮達有命，恨不十年讀書。葉石林云後，人但令不斷書，種為鄉黨，善人足矣。若夫成否，則天也，讀書者當作此觀。孫蔚家世積書，遠近來讀者，恆有百餘人，蔚為辦衣。食讀書者，當作此觀。,GJTS-XXD,古今圖書集成·學行典,355
疑似,周宅酆鎬近戎人，與諸侯約，為高葆禱於王路，置鼓其上，遠近相聞。即戎寇至，傳鼓相告，諸侯之兵皆至救天子。戎寇當至，幽王擊鼓，諸侯之兵皆至，褒姒大說，喜之。幽王欲褒姒之笑也，因數擊鼓，諸侯之兵數至而無寇。至於後戎寇真至，幽王擊鼓，諸侯兵不至。幽王之身，乃死於麗山之下，為天下笑。此夫以無寇失真寇者也。賢者有小惡以致大惡。褒姒之敗，乃令幽王好小說以致大滅。故形骸相離，三公九卿出走，此褒姒之所用死，而平王所以東徙也，秦襄、晉文之所以勞王勞而賜地也。,CTEXT,呂氏春秋 ,221
致知,逝者如斯夫。不舍晝夜。《易》曰：安土敦乎。仁學必有本而後能達也。德必至厚而後能載也。此謂實行可徒騁，夫智術乎。其一近思，夫身曾子曰：所藏乎。身不恕而能喻諸人者，未之有也。孟子曰：反身而誠樂莫大焉，不恕則同室猶戈矛也。不誠則衾影皆芒剌也，如臨深，如履冰而征邁可以弭禍亂。無苟言無苟動而孝弟可以通神明，此謂全受全歸可徒恣。夫嗜慾乎其一遠思夫物。子曰：誠者，物之終始。孟子曰：萬物皆備於我矣。知終始則可久者，不在物而在我心。知皆備則至一者，不在物而在吾身。此謂致中和可徒必之功，能乎。思之既審則辨之，不可不明。何謂於四思中，詳六辨盈天地閒事事物物皆具六義。合言之天地人,GJTS-XXD,古今圖書集成·學行典,281
性,性那裡有三品，來孟子說性善，但說得本原處下面，卻不曾說得氣質之性，所以亦費分疏，諸子說性惡與善惡混使張程之說，早出則這許多說話，自不用紛爭，故張程之說，立則諸子之說，泯矣。因舉橫渠形而後有氣質之性，善反之，則天地之性，存焉。故氣質之性，君子有弗性者焉，又舉明道云論性不論氣，不備論氣不論性，不明二之，則不是且如。只說箇仁義禮智是性。世閒卻有生出來，便無狀底是如何。只是氣稟如此，若不論那氣這道理，便不周匝，所以不備。若只論氣稟，這箇善，這箇惡，卻不論那一原處。只是這箇道理，又卻不明此。自孔子曾子子思孟子理會得後，都無人說這道理。程子云：生之謂性，性即氣，氣即性，生之謂也。蓋天之賦予萬物者，謂之命，物之稟受於天者，謂之性。然天命流行必二氣五行，交感凝聚然。後能生物也。性命形而上者也。氣則形而下者也形，而上者一理渾然，無有不善形，而下者則紛紜雜揉善惡，有所分矣。故人物既生則即此，所稟以生之氣而天命之性有焉。此程子所以發明告子生之謂性之說，而以性即氣，氣即性者，言之也。,GJTS-XXD,古今圖書集成·學行典,436
當務,紂之同母三人，其長曰微子啟，其次曰中衍，其次曰受德。受德乃紂也，甚少矣。紂母之生微子啟與中衍也尚為妾，已而為妻而生紂。紂之父、紂之母欲置微子啟以為太子，太史據法而爭之曰：「有妻之子，而不可置妾之子。」紂故為後。用法若此，不若無法。,CTEXT,呂氏春秋 ,115
篤行,嗜學體會，經書，手自錄，持家嚴重，人無閒言。甲申在潤州，聞闖賊陷京師，憤鬱疾歸，語諸子曰：國家養士，幾三百載，一旦如斯。流連浩歎卒。,GJTS-XXD,古今圖書集成·學行典,66
忠,有國之建，百工惟才。守位謹常，非忠之道。此乃守常之臣也。故君子之事上也，入則獻其謀。公家之利，知無不言。出則行其政。既在其位，職思其憂。居則思其道。益國之道。動則有儀。百事之儀。秉職不回，言事無憚，苟利社稷，則不顧其身。愛己曲從，則為尸素。上下用成，故昭君德，蓋百工之忠也。君任工能，工奉君政。政成於下，德歸於上。《詩》云：「靖共爾位，好是正直。」恭可以成正，直可以獻忠。,CTEXT,忠經 ,186
公私,恤顧怨萌，方正公平。吳王闔廬為伍子胥興師復讎於楚。子胥諫曰：諸侯不為匹夫興師，且事君猶事父也，虧君之義，復父之讎，臣不為也。其後因事而後復其父讎也，如子胥可謂不以公事趨私矣。《新序‧義勇篇》：白公之難，楚人有莊善者，辭其母將往死之，其母曰：棄其親而死其君，可謂義乎。莊善曰：吾聞事君者，內其祿而外其身，今所以養母者，君之祿也。身安得無死乎。遂辭而行，比至公門，三廢車中，其僕曰：子懼矣。既懼，何不返。莊善曰：懼者，吾私也；死義，吾公也。聞君子不以私害公。及公門，刎頸而死。齊崔杼弒莊公也，有陳不占者，聞君難，將赴之，比去，餐則失匕，上車失軾。御者曰：怯如是，去有益乎。不占曰：死君，義也；無勇，私也。不以私害公。遂往，聞戰鬥之聲，恐駭而死。《漢書‧文帝本紀》：高祖十一年，誅陳豨,GJTS-XXD,古今圖書集成·學行典,339
天運,商太宰蕩問仁於莊子。莊子曰：「虎狼，仁也。」曰：「何謂也？」莊子曰：「父子相親，何為不仁？」曰：「請問至仁。」莊子曰：「至仁無親。」太宰曰：「蕩聞之：無親則不愛，不愛則不孝。謂至仁不孝，可乎？」莊子曰：「不然。夫至仁尚矣，孝固不足以言之。此非過孝之言也，不及孝之言也。夫南行者至於郢，北面而不見冥山，是何也？則去之遠也。故曰：以敬孝易，以愛孝難；以愛孝易，以忘親難；忘親易，使親忘我難；使親忘我易，兼忘天下難；兼忘天下易，使天下兼忘我難。夫德遺堯、舜而不為也，利澤施於萬世，天下莫知也，豈直太息而言仁孝乎哉！夫孝悌仁義，忠信貞廉，此皆自勉以役其德者也，不足多也。故曰：至貴，國爵并焉；至富，國財并焉；至願，名譽并焉。是以道不渝。」北門成問於黃帝曰：帝張咸池之樂於洞庭之野，吾始聞之懼，復聞之怠，卒聞之而惑，蕩蕩默默，乃不自得。,CTEXT,莊子 ,363
志道,孝友性成，弱冠渡江，抵泰州，拜王心齋祠，見其堂廡刻有樂學歌額署鐵漢二字，不覺欣然神往，遂私淑干朱儒，齋朔朢講學不輟，每一講格物良知，紛紛聚訟，獨能出胸，中所見以折其衷，諸同人咸稱新安道，脈不墜厥，後率子若孫負笈海陵，北面心齋祠，幾三十餘載，其向道之心老，而彌篤壽登八十有六。,GJTS-XXD,古今圖書集成·學行典,137
名實,使官器用過制。或僭於上或，濫於下皆非其位。位其所位焉，正也。取材之與制器蒞事之與賞刑有尊。卑神亦異數合靜其數，而不僭濫故謂正也。以其所正，正其所不正，疑其所正。以正正於不正，則不正者皆正以不正亂於正，則眾皆疑之。其正者正其所實也，正其所實者，正其名也，其名正則唯乎其彼此焉。唯應辭也正其名者,GJTS-XXD,古今圖書集成·學行典,145
隱逸,齊宣王見顏斶，曰：斶前。斶亦曰：王前。宣王不說。左右曰：王，人君也。斶，人臣也。王曰斶前，斶亦曰王前，可乎。斶對曰：夫斶前為慕勢，王前為趨士。與使斶為慕勢，不如使王為趨士。王忿然作色曰：王者貴乎。對曰：士貴耳，王者不貴。王曰：有說乎。斶曰：有。昔者秦攻齊，令：有敢去柳下季壟五十步而樵採者，死不赦。令曰：有能得齊王頭者，封萬戶侯，賜金千鎰。由是觀之，生王之頭，曾不若死士之壟也。宣王默然不說。左右皆曰：斶來，斶來。大王據千乘之地，而建千石鐘，萬石。天下之士，皆為役處；辯智並進，莫不來語；東西南北，莫敢不來服。萬物無不備具，而百姓無不親附。今夫士之高者，乃稱匹夫，徒步而處農畝，下則鄙野、監門、閭里，士之賤也，亦甚矣。斶對曰：不然。斶聞古大禹之時，諸侯萬國。德厚之道，得貴士之力也。故舜起農畝，出於野鄙，而為天子。及湯之時，諸侯三千。當今之世，南面稱寡者，乃二十四。由此觀之，非得失之策與。稍稍誅滅，滅亡無族之時，欲為監門、閭里，安可得而有也哉。是故《易傳》不云乎：居上位，未得其實，而喜其為名者，必以驕奢為行。倨慢驕奢，則凶必從之。是故無其實而喜其名者削，無德而望其福者約,GJTS-XXD,古今圖書集成·學行典,487
前知,原此以論，孔子見始皇、仲舒，或時但言將有觀我之宅、亂我之書者，後人見始皇入其宅，仲舒讀其書，則增益其辭，著其主名。如孔子神而實見始皇、仲舒，則其自為殷後子氏之世，亦當默而知之，無為吹律以自定也。孔子不吹律，不能立其姓，及其見始皇，睹仲舒，亦復以吹律之類矣。案始皇本事，始皇不至魯，安得上孔子之堂，踞孔子之床，顛倒孔子之衣裳乎。始皇三十七年十月癸丑出游，至雲夢，望祀虞舜於九疑。浮江下，觀藉柯，度梅渚，過丹陽，至錢唐，臨浙江，濤惡，乃西百二十里，從陝中度，上會稽，祭大禹，立石刊頌，望於南海。還過，從江乘，旁海上，北至琅邪。自琅邪北至勞、成山，因至之罘，遂並海，西至平原津而病，崩於沙丘平臺。既不至魯，讖記何見，而云始皇至魯。至魯未可，知其言孔子曰不知何一男子之言，亦未可用。不知何一男子之言不可用，則言董仲舒亂我書亦復不可信也。行事，文記譎常人言耳，非天地之書，則皆緣前因古，有所據狀。如無聞見，則無所狀。凡聖人見禍福也，亦揆端推類，原始見終，從閭巷論朝堂,GJTS-XXD,古今圖書集成·學行典,428
孝弟,正德初舉進士，授監察御史，辛未出巡兩淮，鹺政疏陳四事，上嘉納之。壬申寇陷固始，父紀母李氏及其妻王氏皆被害。冠聞變一慟而絕，久之始蘇，水漿不入口者八日。比歸，哀毀骨立，既喪絕意仕進，屢薦不起。嘉靖初遷江西僉事，冠不獲已單騎之官，居一月，復上章乞歸。自是閉門養寂，凡公私宴會俱不赴。每言及壬申之難輒涕泣不能已，竟以是感疾，卒。嘉靖中有司旌其門。母歿，廬墓三年。嘉靖四十年有司以聞旌表。後燈元卒，其子光亦廬墓三年，人稱世孝。,GJTS-XXD,古今圖書集成·學行典,209
婚姻,不幸被冤莫伸，暫寄於此，欲乞公一援助，非敢妄為要挾，此事實非公莫辦。公，為好男子，能見許否？」謝曰：「第言之。」嫗更呼四娘，四娘出，嫗曰：「參戎欲知其究竟，汝盍言之。」四娘前曰：「母言之可矣，須兒言何為。」嫗曰：「我耄，多遺忘，兒言之便。」四娘不得已，乃向謝言之。,WIKI,清稗類鈔,132
篤行,劉津，母孫氏以遺腹得之。津事母先意承志，終身不令母有慍色。讀書晝夜不輟，遂成鴻儒。平生操行不苟，一日負米而舂，鄰嫗憐其不勝，欲為佐舂，津亟引避，其戒嚴于納履如此。苕中嚴氏延為塾師，欽其師範，將歸于脩脯外溢數遺之。度其性介，潛納行李以歸。歸而得金，立趣蒼頭返之。以布衣疏聞母節，奉旨旌表，名重諸紳。子廷寅亦純孝，事嫡母，曲盡子道，卒令嫡母忘非己出。蜚聲膠庠，戶屨常滿。有《贊化集》、《素隱編》、《詩經發蒙》諸書。以子憲寵貴，津廷寅俱贈如其官。,GJTS-XXD,古今圖書集成·學行典,220
威儀,稷獨神色自若。燾歎曰：豐君未易量也。知封丘縣，神宗召對，問：卿昔在海中遭風波，何以不畏。對曰：巨浸連天，風濤固其常耳，憑仗威靈，尚何畏。帝悅，擢監察御史。《章得象傳》：得象知台州，歷南雄州，徙洪州。楊億以為有公輔器，薦之。或問之，億曰：閩士輕狹，而章公深厚有容，此其貴也。得象嘗與億戲博李宗諤家，一夕負錢三十萬，而酣寢自如。他日博勝，得宗諤金一奩；數日博又負，即反奩與宗諤，封識未嘗發也。其度量宏廓如此。《國老談苑》：趙普在中書。每奏牘事，有違戾太祖意者。因請之於上，或拂之於地。普緩拾之，振塵以獻，有及再三者,GJTS-XXD,古今圖書集成·學行典,255
謙謹,朱楚生者，康熙中名妓也，嬌慧善嗔。有查於周者，與朱蹤跡甚密，然終落落未易近。查嘗得善寫真者曾某，欲為朱繪一小影，先貽書詢之。朱復書曰：「來書云云，令人吞吐不下，字字足傳神矣，安得又有曾君然犀來照人也！但面目可憎，毫無可畫，惟排場上醜態畢露為可畫耳。來教又云，心可假而貌不可假，此語固然，令人恚甚，我常以不可假而假之，人知之矣。亦常以可假而不假，君知之乎？與君心期十載，情感三生，猶僅知我貌耳，未知我心，可歎也。曾君可畫我可假之心，何以傾注於君？我當盡解釵釧為曾君壽。如必以貌為言，即使神似形似，百日真真，千呼萬喚，我不下也。不如已之，何如？」,WIKI,清稗類鈔,271
風操,江南凡遭重喪，若相知者，同在城邑，三日不弔則絕之；除喪，雖相遇則避之，怨其不己憫也。有故及道遙者，致書可也；無書亦如之。北俗則不爾。江南凡弔者，主人之外，不識者不執手；識輕服而不識主人，則不於會所而弔，他日修名詣其家。,CTEXT,顏氏家訓 ,109
篤行,性惇謹，不苟言笑，然樂善好施，能周人之急。明末歲饑，煮粥以食餓者，日活數十百人，置義田若干畝，設義船于永濟渡，往來者咸頌惠焉。當事者重其行，屢舉為鄉飲賓云。,GJTS-XXD,古今圖書集成·學行典,78
孝弟,朱縉，邑庠生。父故，哀痛幾絕，水漿不入口者三日。既葬，結廬墓側，晨昏哀號。成化年知縣嘉其孝，為具狀以聞。,GJTS-XXD,古今圖書集成·學行典,52
剛柔,朱子曰：某看人也須是剛，雖則是偏，然較之柔不同。易以陽剛為君子，陰柔為小人。若是柔弱不剛之質，少閒都不會振奮，只困倒了。天下事亦要得危言者，亦要得寬緩者，皆不可少。隨其人所見，看其人議論。如狄梁公辭雖緩，意甚懇切。如中邊皆緩，則不可翕受敷施，九德咸事。聖人便如此做。今人大抵皆先自立一箇意見。若其性寬大，便只管一向見得一箇寬大底路；若性嚴毅底人，便只管見得一箇廉介底路，更不平其心。看事物，自有箇合寬大處，合嚴毅處。為血氣所使者，只是箇客氣。惟於性理說話涵泳，自然臨事有別處。須是慈祥和氣為本。如勇決剛果，雖不可無，然用之有處所。知人之難，堯舜以為病，而孔子亦有聽，言觀行之戒然以予觀之，此特為小人設耳，若皆君子，則何難知之有哉。,GJTS-XXD,古今圖書集成·學行典,315
孝弟,高謙，字德光，曾祖善沈酣六經不求聞達，行誼能格強暴。洪武初有司辟，不就，學者稱為安敬先生。謙性篤孝，三歲父卒，世父火其骸，欲奪母葉，志葉茹荼育之。稍長問父所在，母泣告以故，遂哀號欲絕，求父骸不得，終日涕泗于道，後遍訪得之，負以歸。猶恐其非嚙指血滴之驗，乃更製衣冠斂，補行三年喪事母，極孝，先意承志無不得其懽心。,GJTS-XXD,古今圖書集成·學行典,155
隱逸,北史蓋兼濟獨善，顯晦之殊，其事不同，由來久矣。昔夷、齊獲全於周武，華矞不容於太公，何哉。求其心者，許以激貪之用；督其跡者，矯以教義之風。而肥遯不歸，代有其人矣。故《易》稱遯世無悶，不事王侯。《詩》云皎皎白駒，在彼空谷。《禮》云儒有上不臣天子，下不事諸侯。《語》曰舉逸民，天下之人歸心焉。雖出處殊途,GJTS-XXD,古今圖書集成·學行典,148
學問,君子之學也博。晏氏曰：其學也博，先之。蓋能博學則有其德。又強學以待問。嚴陵方氏曰：強學所以為己待問，所以為人能為己，然後能為人。故強學乃能待問也。,GJTS-XXD,古今圖書集成·學行典,73
孝弟,牛龍韜，崇禎辛巳年流寇突至牛家口，州庠生牛斗垣，字奉薇，年七十餘，常病不能行，子龍韜負之而走，行緩，賊遂逼前，闔家驚散，賊手將刃垣，韜曰：父辱子死，何以生為。持鎗力衝賊鋒，韜二子憤激各持棒相擊，翼之而走，賊遂少卻，闔家免難，韜中武科，韜長子為博士，次子拔貢。,GJTS-XXD,古今圖書集成·學行典,129
寺碑,又《報德寺剎下銘》曰：昔者明王大孝，感動神祇，助月致景星之祥，非煙流慶雲之色，然而嚴敬之道，惟事盡於配天，明發之懷，誠不過於饗帝，豈如以梵宮之樂，資乎廟堂，淨土之因，歸於圓寢，雖復青雲譙郡之境，碧泉舂陵之鄉，上幼懷凝重，未曾遊陟，年將志學，即事登庸，宣力淮潯，屬有嘉夢，其夢也。畢陌弘敝，橋山屈盤，氣象靈長，風煙騰溥，使隊雙表，其高百尋，左則青龍蟠蜿，右則白虎蹲踞，軒轅之駕，譬婉婉而多慚，吳王之墳，狀耽耽而非擬，有人指其地云，此是國陵，自爾迄永定初，其間二十有餘年，至歲紀頻移，崇塋乃作，觀其山川形勢，王相徵圖，瞻拜高巒，宛如前夢，大矣哉。孝悌之至，通於神明者歟。,CTEXT,藝文類聚 ,283
孝弟,父孝先，洪武四年進士。官陵川縣丞，坐法輸作江浦。貞昉詣闕上疏曰：臣父不幸絓吏議輸作，江浦筋力向衰，不任勞苦，而大母年踰九十，恐染霜露之疾，貽臣父終天之恨。臣犬馬齒方壯，願代父作勞，俾父獲歸養，死且不朽。太祖惻然從之。貞昉即解儒服易短衣，雜眾傭力作，體弱不勝勞，閱七月病卒。,GJTS-XXD,古今圖書集成·學行典,136
廉儉,寶坻杜文端公立德嘗入對，既出，世祖顧左右曰：「爾等識此人乎？此新授刑部尚書杜立德也，不貪一錢，亦不妄殺一人。」聖祖嘗論左右閣臣，謂如杜立德者，真不愧古大臣。,WIKI,清稗類鈔,78
隱逸,家世著姓。常采藥名山，賣於長安市，口不二價，三十餘年。時有女子從康買藥，康守價不移。女子怒曰：公是韓伯休那。乃不二價乎。康歎曰：我本欲避名，今小女子皆知有我焉，何用藥為。乃遁入霸陵山中。博士公車連徵不至。桓帝乃備元纁之禮，以安車聘之。使者奉詔造康，康不得已，乃許諾。辭安車，自乘柴車，冒晨先使者發。至亭，亭長以韓徵君當過，方發人牛修道橋。及見康柴車幅巾，以為田叟也，使奪其牛。康即釋駕與之。有頃，使者至，奪牛翁乃徵君也。使者欲奏殺亭長。康曰：此自老子與之，亭長何罪。康因道逃遁，以壽終。,GJTS-XXD,古今圖書集成·學行典,243
論德,言為禮制度，序威儀也。而莫之應，言禮華盛實衰，飾偽煩多，動則離道，不可應也。則攘臂而扔之。言禮煩多不可應，上下忿爭，故攘臂相仍引。故失道而後德，言道衰而德化生也。失德而後仁，言德衰而仁愛見也。失仁而後義，言仁衰而分義明也。失義而後禮。言義衰則失禮聘，行玉帛也。夫禮者，忠信之薄言禮廢本治末,CTEXT,老子河上公章句 ,144
言行,子曰：由志之，吾告汝，奮于言者華，奮于行者伐，夫色智而有能者，小人也。故君子知之曰知，言之要也，不能曰不能，行之至也。言要則智，行至則仁，既仁且智，惡不足哉。,GJTS-XXD,古今圖書集成·學行典,79
謙讓,前人無非常之功，而受非常之福，是用憂結比章，歸聞天慈無已，未即聽許，臣雖不敏，猶知讓不過三，所以仍布腹心，至於四五。上欲陛下爵不失實，下為臣身免於苟取。,GJTS-XXD,古今圖書集成·學行典,76
心學,心之在體，君之位也。九竅之有職，官之分也。心處其道，九竅循理。嗜欲充益，目不見色，耳不聞聲。故曰：上離其道，下失其事。毋代馬走，使盡其力，毋代鳥飛，使弊其羽翼。毋先物動，以觀其則。動則失位，靜乃自得，道不遠而難極也。與人並處而難得也。虛其欲，神將入舍。掃除不潔，神乃留處。人皆欲智，而莫索其所以智乎。智乎智乎，投之海外無自奪，求之者不得處之者，夫正人無求之也，故能虛無，虛無無形謂之道。化育萬物謂之德。君臣父子人閒之事謂之義。登降揖讓，貴賤有等，親疏之體，謂之禮。簡物小未一道，殺戮禁誅謂之法。大道可安而不可說，直人之言，不義不顧。不出於口,GJTS-XXD,古今圖書集成·學行典,270
君子小人,李靖問：任智如何。子曰：仁以為己任，小人任智而背仁為賊，君子任智而背仁為亂。子曰：君子之學進於道，小人之學進於利。子曰：君子可招而不可誘，可棄而不可慢。輕譽苟毀好憎，尚怒小人哉。故君子寡尤，小人多怨。良以是夫。子曰：君子不責人所不及，不強人所不能，不苦人所不好。夫如此故免。子曰：君子服人之心不服人之言，服人之言不服人之身，服人之身力加之也。君子以義，小人以力，難矣夫。,GJTS-XXD,古今圖書集成·學行典,185
心學,宋朱熹天地變化，其心孔仁。成之在我，則主於身。其主伊何，神明不測。發揮萬變，立此人極。晷刻放之，千里其奔。非誠曷有，非敬曷存。孰放孰求，孰亡孰有，屈伸在臂，反覆惟手。防微慎獨，茲守之常，切問近思，曰惟以相。,GJTS-XXD,古今圖書集成·學行典,103
篤行,父燦敦尚信義，有友人遠行以七百金寄之。十七年後，其友歸，即以原金還之，封識宛然，其狷潔多類此。生有夙，因襁褓中聞大母誦佛，號啼輒止。讀魯論，至朝聞夕死章，問母死歸何處，父訝詰之，答曰：聞道必知生死。父默然謂是兒當于無生法中得解。及長，喜吟詠，善臨池，篤信雲棲淨土法門寂公，為雲棲嫡嗣，駐錫藤溪，茅茨不剪，至善倡為檀施，浸成寶坊、漢月、聞谷諸禪，宿咸以法器許之，錢宗伯刱放生，會亟訪一善信董厥事，國人皆曰：無如陳用拙。因悉以勝，果圓。集族子，偶貽貲數鍰，堅弗受，其人潛藏書笥。踰年，曝書得之，以佐佛事。途行遇字紙必袖歸，付閼伯。一日，從故紙獲遺鏹，見大豕過屠門，即以鏹贖豕畜徑山。嘗詣邑，完稅司記者誤浮其數，至善歸始覺，懼為司記譴，通夕不寐。質明，急使釐正焉。死之日，藤溪寂法師夢至善緇衣，黃絛含笑言別，亟走視見，誦佛號吉祥而逝。子式貢生。,GJTS-XXD,古今圖書集成·學行典,369
聖門諸賢,博學而無方，好多而無定者，君子弗與也。君子多知而擇焉，博學而算焉，多言而慎焉。博學而無行，進給而不讓，好直而徑，儉而好者，君子不與也。夸而無恥，彊而無憚，好勇而忍人者，君子不與也。亟達而無守，好名而無體，忿怒而為惡，足恭而口聖，而無常位者，君子弗與也。巧言令色，能小行而篤，難於仁矣。嗜酤酒，好謳歌巷遊，而鄉居者乎。吾無望焉耳。出入不時，言語不序，安易而樂暴，懼之而不恐，說之而不聽，雖有聖人，亦無若何矣。臨事而不敬，居喪而不哀，祭祀而不畏，朝廷而不恭，則吾無由知之矣。三十、四十之閒而無藝，即無藝矣；五十而不以善聞矣；七十而無德，雖有微過，亦可以勉矣。其少不諷誦，其壯不論議，其老不教誨，亦可謂無業之人矣。少稱不弟焉，恥也；壯稱無德焉，辱也；老稱無禮焉，罪也。過而不能改，倦也。,GJTS-XXD,古今圖書集成·學行典,340
讀書,宋真德秀周君天驥，篤志於學，予嘗因其名齋，有以告之矣。今復枉顧敝廬，斂然自下，願聞為學之要，終其身而可行者。予之于學也，涉獵而未醇，觕淺而弗精，將何以告子。雖然亦嘗聞其略矣，以聖賢大道為必當，繇異端邪，徑為不可蹈。此明趨向之要也，非義之富貴遠之，如垢汙不幸而賤貧，甘之如飴蜜，志道而遺利，重內而輕外，此審取舍之要也。欲進此二者，非學不能學，必讀書。然書不可以汎讀，先大學，次論孟，而終之以中庸。經既明，然後可觀史，此其序也。沈潛乎訓義反復乎，句讀以身體之，以心驗之，循序而漸進，熟讀而精思，此其法也。然所以維持此心而為讀書之地者，豈無要乎。亦曰：敬而已矣。子程子所謂主一無適者，敬之存乎中者也。整齊嚴肅者，敬之形於外者也。平居齊慄，如對神明言，動酬酢不失尺寸，則心有定主。而理義可入矣。蓋操存固則知識明，知識明則操存愈固，子朱子之所以教人大略，如此。傳曰：歸而求之有餘。師子歸取子，朱子之書而伏讀之，又從而深思之，實體之，則將有以自得之矣。又奚以予言為哉。,GJTS-XXD,古今圖書集成·學行典,428
樂府,今第九曲石首扃，言義師先平京邑四城，仍廢昏主，定大事也。石首扃，北墉墐，新堞嚴，東壘峻，夫未飛，鼓方振，競銜璧，並輿櫬，翦廉惡，靡餘胤。,CTEXT,藝文類聚 ,68
孝友,錢塘有丁孝子二人，長曰申，字竹舟；次曰丙，字松生。既卜葬其父母於西溪而廬墓焉，乃築風木盒以避寒暑。咸豐丁巳，粵寇擾杭，盦燬於燹。光緒季年重建之，其附屬於盦者，有松夢寮、友梅軒、鳧戲池、思顏亭、不如圃、西園、慕陸簃、朝陽臺諸勝。竹舟、松生孝而悌，每自相師友，以文行著於時，且綜理杭城善舉，逾三十年。晝治事，夕著書，恆就所居嘉惠堂而東西列坐，相與商搉，怡怡如也。申之子修甫，名立誠；丙之子和甫、名立中，亦友愛群從，教以詩禮，使足自立，蓋亦善於養志者也。,WIKI,清稗類鈔,224
奉使,柳下惠曰：『臣之君所以不懼者，以其先人出周，封於魯，君之先君亦出周，封於齊，相與出周南門，刳羊而約曰：「自後子孫敢有相攻者，令其罪若此刳羊矣。」臣之君固以刳羊不懼矣，不然，百姓非不急也。』齊侯乃解兵三百里。夫柳下惠特布衣韋帶之士，至解齊，釋魯之難，奈何無賢士聖人乎？」,CTEXT,說苑 ,134
講學,舊本極荷垂示，然其意義終未能曉。如陰靜在上，而陽動在下，黑中有白，而白中無黑，及五行相生先後次序，皆所未明，而來諭以為太極之妙不可移易，是必知其說矣。更望子細指陳，所以為太極之妙，而不可移易處以見教，幸甚幸甚。解釋文義，使各有指歸，正欲以語道耳。不然則解釋文義，將何為邪？今來諭有云解釋文義則當如此，而不可以語道，不知如何立言，而後可以語道也？仁義之說，頃答晦叔兄已詳，今必以為仁，不可對義而言，則說卦孟子之言，皆何謂乎？來諭又云仁乃聖人極妙之機。此等語亦有病，但看聖賢言仁處，還曾有一句此等說話否？來諭又謂動靜之外，別有不與動對之靜，不與靜對之動。此則尢所未喻，動靜二字相為對待，不能相無，乃天理之自然，非人力之所能為也。若不與動對，則不名為靜，不與靜對，則亦不名為動矣。但眾人之動，則流於動，而無靜眾人之靜，則淪於靜，而無動。此周子所謂物則不通者也。惟聖人無人欲之私，而全乎天理，是以其動也，靜之理未嘗亡；其靜也，動之機未嘗息。此周子所謂神妙萬物者也。,GJTS-XXD,古今圖書集成·學行典,428
孝弟,貧無產，傭田以事母。里人有葬其親而遽返者，義母過其冢，泣謂義曰：我死，其若是乎。義乃感激自誓而不欲言，但慰其母曰：勿悲，義必不爾。咸平中，母卒，義力自辦葬，不掩墳壙，晝則負土築墳，夜則慟哭柩側。妻子困匱不給，田主曹氏哀憐之，資以餱糧。踰年，墳閒瓜異蔕、木連理，又有巨蛇遶其側不暴物，野鴿飛而不去。嘗遇盜劫其衣服，既而知是義物，悉還之。喪母，因刻像日夕奉事如平生，孝道純篤。咸平二年，本州以孝聞，有詔旌之。親喪，廬墓側凡二十七年，家人百計勉諭，不聽。大中祥符九年，特詔表旌。母病，又割股肉以啖之，遂愈。大中祥符九年，特詔旌表，賜善敏粟帛存慰之。,GJTS-XXD,古今圖書集成·學行典,271
孝弟,吳滄，幼失父，其母陳甘貧撫滄。比長，竭力事母。母沒，廬墓三年，又以早孤不得廬父墓復補。三年嘉靖初北上乞表母節，行至揚子江，值颶風大作，舟欲覆，滄泣曰：吾死不足惜，吾母之節泯矣。叩頭籲天。風稍息，忽有一大舟乘風來邇滄舟，繫其尾得免。及疏上朝廷，鑒其懇切，賜表其母。後士民復以滄行舉呈當道，奏聞旌表焉。,GJTS-XXD,古今圖書集成·學行典,149
隱逸,漁父者，楚人也，楚亂乃匿名隱釣於江濱，楚項襄王時，屈原為三閭大夫，名顯於諸侯，為上官靳尚所譖，王怒，放之江濱，被髮行吟於澤畔。漁父見而問之曰：子非三閭大夫歟。何故至於斯。原曰：舉世混濁而我獨清，眾人皆醉而我獨醒，是以見放。漁父曰：夫聖人，不凝滯於萬物故能與世推移。舉世混濁，何不揚其波汨其泥。眾人皆醉，何不餔其糟歠其醨。何故懷瑾握瑜自令放為。乃歌曰：滄浪之水清，可以濯我纓，滄浪之水濁，可以濯我足。深山自閉，匿人莫知焉。,GJTS-XXD,古今圖書集成·學行典,210
雅量,寧化雷翠庭副憲鋐立朝謇諤，貞介絕塵，其雅量亦不可及。家居時，客至，三呼從人捧茶來，未應，雷怡然。或問之，曰：「若輩在吾家，廩給薄，自懈於趨承耳。」,WIKI,清稗類鈔,73
述赦,《詩》譏「君子屢盟，亂是用長」。故不若希其令，必其言。若良不能子無赦者，罕之為愈，令世歲老古時一赦，則姦宄之減十八九可勝必也。昔大司馬吳漢老病將卒，世祖問以遺戒，對曰：「臣愚不智，不足以知治，慎無赦而已矣。」,CTEXT,潛夫論 ,104
算地,故聖人之為國也，入令民以屬農，出令民以計戰。夫農民之所苦；而戰，民之所危也。犯其所苦，行其所危者，計也。故民生則計利，死則慮名。名利之所出，不可不審也。利出於地，則民盡力；名出於戰，則民致死。入使民盡力，則草不荒；出使民致死，則勝敵。勝敵而草不荒，富強之功，可坐而致也。,CTEXT,商君書 ,135
孝弟,王天亮，年二十八丁母憂，與父合葬。日守墓三年，晝夜築土為墳，夜見驚異及賊盜臨身，俱不顧。縣尹嘉其孝行，申請給匾。生員，因父中鶚病危，蚤夜焚香籲天願以身代，引刀割股肉二寸許，投藥餌以進。里人共稱其孝。父早故，母王氏在堂，問安視膳未嘗一日離膝下。與兄補析產，拈被得大宅，竟讓于兄。胡曰桂，邑庠生，父浹茂州判有疾，桂為之割股煎湯以療。聞者感泣，其他行亦純備。學憲賜匾嘉旌之。王一鳳，邑庠生，父歿廬墓三年。兄弟讓產，孝友可嘉。任進庫，刲股奉母，母病以愈。人謂孝感。,GJTS-XXD,古今圖書集成·學行典,228
尊賢,人君之欲平治天下而垂榮名者，必尊賢而下士。《易》曰：「自上下下，其道大光。」又曰：「以貴下賤，大得民也。」夫明王之施德而下下也，將懷遠而致近也。夫朝無賢人，猶鴻鵠之無羽翼也，雖有千里之望，猶不能致其意之所欲至矣；是故游江海者託於船，致遠道者託於乘，欲霸王者託於賢；伊尹、呂尚、管夷吾、百里奚，此霸王之船乘也。釋父兄與子孫，非疏之也；任庖人釣屠與仇讎僕虜，非阿之也；持社稷立功名之道，不得不然也。猶大匠之為宮室也，量小大而知材木矣，比功效而知人數矣。是故呂尚聘而天下知商將亡，而周之王也；管夷吾，百里奚任，而天下知齊秦之必霸也，豈特船乘哉！夫成王霸固有人，亡國破家亦固有人；桀用于莘，紂用惡來，宋用唐鞅，齊用蘇秦，秦用趙高，而天下知其亡也；非其人而欲有功，譬其若夏至之日而欲夜之長也，射魚指天而欲發之當也；雖舜禹猶亦困，而又況乎俗主哉！,CTEXT,說苑 ,367
風操,古者，名以正體，字以表德，名終則諱之，字乃可以為孫氏。孔子弟子記事者，皆稱仲尼；呂后微時，嘗字高祖為季；至漢爰種，字其叔父曰絲；王丹與侯霸子語，字霸為君房；江南至今不諱字也。河北士人全不辨之，名亦呼為字，字固呼為字。尚書王元景兄弟，皆號名人，其父名雲，字羅漢，一皆諱之，其餘不足怪也。,CTEXT,顏氏家訓 ,142
剛柔,道譬之秤，然權是秤，錘衡是秤梗，經是秤星，應感之來，即所稱之物，經是一定不移的，權是移來移去的，權雖移來移去，始終在星之內，非移在星之外也，程子謂權只是經，可謂獨見，若外經言權，則權謀權變矣。魯男子以己之不可學，柳下惠之可是他立處，然能以己之不可學，柳下惠之可，又是他權處，即此是立，即此是權，故夫子與之不獨，魯男子昔沈晦問尹彥明，今有南子可見乎，尹曰：不可。曰：子學孔子者也。如何不見。曰：若某學未到，磨不磷，涅不緇處，故不見人。謂此尹子立處，余謂此尹子權處，故必權如魯男子，如尹彥明才謂之真可與權。經權部紀事《淮南子‧人閒訓》：晉文公將與楚戰城濮，問於咎犯曰：為奈何。咎犯曰：仁義之事，君子不厭忠信；戰陳之事，不厭詐偽。君其詐之而已矣。辭咎犯，問雍季。雍季對曰：焚林而獵，愈多得獸，後必無獸。以詐偽遇人,GJTS-XXD,古今圖書集成·學行典,353
尊賢,晉文侯行地登隧，大夫皆扶之，隨會不扶，文侯曰：「會！夫為人臣而忍其君者，其罪奚如？」對曰：「其罪重死。」文侯曰：「何謂重死？」對曰：「身死，妻子為戮焉。」隨會曰：「君奚獨問為人臣忍其君者，而不問為人君而忍其臣者耶？」文侯曰：「為人君而忍其臣者，其罪何如？」隨會對曰：「為人君而忍其臣者，智士不為謀，辨士不為言，仁士不為行，勇士不為死。」文侯援綏下車，辭大夫曰：「寡人有腰髀之病，願諸大夫勿罪也。」,CTEXT,說苑 ,198
義俠,歸安王山生六歲，其父鬻之於婺人范堯章為奴，堯章待山有恩。已而堯章老，益貧，為之經營生計，日夕盡瘁。病革，謂山曰：「若苦矣，我還若賣身契，我死，聽若所之。」山泣對曰：「奴六歲事主，於今四十年，恩猶父子。奴之去留，不在券也。如背主恩，即不還券亦去。」堯章卒還其券而歿，山竟留不去，傭庖取直以供主母。康熙癸酉仲春，鄰火，將及堯章居，山趣主母幼主亟去。主母曰：「如柩何？」山曰：「山能出，出之，不能，則與柩同燼矣。」遂閉門拒火，撫柩呼天。火燎檐，山以水澆之，俄而風迴火熄。是夜焚者三百家。范氏居獨存。,WIKI,清稗類鈔,246
孝弟,聖賢之跡必紆清蹕，至於此泉特延嘉，矚下詔曰：朕以省巡蒲阪，歷覽舜泉，欽孝德以升聞，考遺跡而尚在，宜加美稱用表，敦風乃賜廣孝泉為名。周其垣墉，新其堂奧，廣其里衖，謹其扁鐍遠。矣哉，非帝舜之大孝，安足動宸衷。非萬乘之至德，詎能旌往躅所以歷三代。迄隋唐，而此泉寂寞蔑聞褒獎，及其逢旦暮，迴車輿闇然而彰巍乎。不朽蓋以，昔帝之名，不可以輕斥，故易之以嘉號。今聖之遊，不可以蕪沒，故表之以靈宇。補百代之缺，典炳終古之彌文,GJTS-XXD,古今圖書集成·學行典,204
謙謹,王文僖公懿修，青陽人，立朝四十年，持躬謙抑，從不與人忤。嘗入朝，每過門，必謙讓許久。成哲王厭其煩，曰：「此朝廷政門，非先生居室，無容久遜。」皆大笑。任學政時，每封事，必檢閱數日，始拜發。一日，拜摺後，偶憶其中脫一字，大詫曰：「吾命休矣！」終日懨懨，無人色。逮批摺迴，神氣始定。,WIKI,清稗類鈔,138
聖門諸賢,志存孝道，故孔子因之以作孝經。齊嘗聘欲以為卿而不就，曰：吾父母老，食人之祿，則憂人之事，故吾不忍遠親而為人役。參後母遇之無恩，而供養不衰，及其妻以梨烝不熟，因出之。人曰：非七出也。參曰：梨烝小物耳，吾欲使熟而不用吾命，況大事乎。遂出之，終身不取妻。其子元請焉，告其子曰：高宗以後妻殺其子孝己，尹吉甫以後妻放伯奇，吾上不及高宗，中不比吉甫，庸知其得免於非乎。《六本篇》：曾子耘瓜，誤斬其根。曾怒建大杖以擊其背，曾子仆地而不知人，久之有頃，乃甦，欣然而起，進於曾曰：嚮也參得罪於大人，大人用力教，參得無疾乎。退而就房，援琴而歌，令曾聞之，知其體康也。孔子聞之而怒，告門弟子曰：參來勿內。曾參自以為無罪，使人請於孔子。子曰：女不聞乎，昔瞽叟有子曰舜，舜之事瞽叟，欲使之未嘗不在於側，索而殺之，未嘗可得，小捶則待過，大杖則逃走，故瞽叟不犯不父之罪，而舜不失烝烝之孝，今參事父委身以待暴怒，殪而不避，既身死而陷父於不義，其不孝孰大焉。女非天子之民耶，殺天子之民，其罪奚若。曾參聞之曰：參罪大矣。遂造孔子而謝過。曾子從孔子於齊，齊景公以下卿之禮聘曾子，曾子固辭。,GJTS-XXD,古今圖書集成·學行典,475
任道,用兵之勝負，軍旅之強弱，將帥之勇怯，係人君所養之氣曲直何如。願彊於為善，益新厥德，使信於諸夏、聞於外國者，無曲可議，則至剛可以塞兩閒，一怒可以安天下矣。安國嘗謂：雖諸葛復生，為今日計，不能易此論也。居旬日，再見，以疾懇求去。高宗曰：聞卿深於《春秋》，方欲講論。遂以《左氏傳》付安國點句正音。安國奏：《春秋》經世大典，見諸行事，非空言比。今方思濟艱難，《左氏》繁碎，不宜虛費光陰，耽玩文采，莫若潛心聖經。高宗稱善。尋除安國兼侍讀，專講《春秋》。時講官四人，援例乞各專一經。高宗曰：他人通經，豈胡安國比。,GJTS-XXD,古今圖書集成·學行典,250
隱逸,歲旻秋之仲月，從王師以南征，濟河津而長驅，踰芒阜之崢嶸，覽首陽於東隅，見孤竹之遺靈，心於悒而感懷，意惆悵而不平，望壇宇而遙弔，抑悲古之幽情，知養老之可歸，忘除暴之為世，絜己躬以騁志，愆聖哲之大倫，忘舊惡而希古，退採薇以窮居，守聖人之清概，要既死而不渝，厲清風於貪士，立果志於懦夫，到于今而見稱，為作者之表符，雖不同於大道，今尼父之所譽。,CTEXT,藝文類聚 ,168
孝弟,王暘，廩生，行止端方，厚重寡言笑。崇禎十四年流寇陷城，執其母，暘曰：吾母也，寧殺我。挺身冒刃，遂并遇害。,GJTS-XXD,古今圖書集成·學行典,52
孝弟,五歲，因亂失母。稍長，誓天誦佛書，願求母所在。乃渡江涉淮，行乞而往，衝冒風雪，備歷艱苦，至汝州梁縣春店，得其母以歸。幼為章提刑養子，與母富氏相失三十八年，遍訪于江西諸郡，迎歸養之。幼被掠賣為劉糕家奴。後獲為良，自汴步歸杭，尋其母及姊，得之，事母以孝聞。,GJTS-XXD,古今圖書集成·學行典,126
隱逸,以父龍圖閣學士遵路任補太廟齋郎，監西京竹木務，簽書淮南判官，通判池州、黃州，知郴州，至虞部員外郎。治平三年，官滿如京師，年四十六，即上書請致仕。公卿大夫知之者相與出力挽留之，不聽，皆歎服以為不可及，相率賦詩飲餞於都門，遂歸。蘄有田，僅足自給。臨溪築室，種花釀酒，家事一付子弟。賓客至必飲，飲必醉，或困臥花閒，客去亦不問。有臧否人物者，不酬一語，但促奴益行酒，人莫不愛其樂易而敬其高。嘗有貴客過，瑛酒酣而歌，以樂器叩其頭為節，客亦不以為忤。視財物如糞土，妹婿輒取家財數十萬貸人，不能償，瑛哀之曰：是人有母，得無重憂。召而焚其券。門生為治田事歷歲，忽謝去，曰：聞有言某簿書為欺者，誼不可留。瑛命取前後文書示之，蓋未嘗發封也。盜入室，覺而不言，且取其被，乃曰：他物唯所欲，夜正寒，幸舍吾被。其直率曠達類此。哲宗朝有薦之者，召為吏部郎中，就知蘄州，皆不起。崇寧三年感疾，即閉閣謝醫藥，至垂絕不亂。卒，年八十四。,GJTS-XXD,古今圖書集成·學行典,401
鑒誡,馮勤遷司徒，是時三公多見罪退，上欲見令以善自矜，乃因讌見。從容戒之曰：朱浮上不忠於君，下凌轢同列，竟以中傷人臣，放逐受誅，雖追加賞賜，不足以償不訾之身，忠臣孝子之覽照前世以為鏡誡，能盡忠於國，事君無二，則爵賞光乎當世，功名列於不朽，可不勉哉。又曰：樊宏為人謙慎。常戒其子曰：富貴盈溢，未有能終者，天道惡滿而好謙，前世貴戚，皆明戒也。保身全己，豈不樂哉。又曰：班超為都護，以任尚代超。尚謂超曰：君在外國三十餘年，而小人猥承君後，宜有以誨之。超曰：塞外吏士，本非孝子順孫，皆以過罪徙補邊，而蠻夷懷鳥獸之心，難禁易敗，今君性嚴急，水清無大魚，察政不及得下和，宜陽為簡易，寬小過，摠大綱而已。,CTEXT,藝文類聚 ,292
孝弟,崇禎癸未進士，授潞安府推官，歷陞寧紹台道參議，推己產與諸弟。方仲弟澄抱病，焚香默禱割肱以進。澄歿無嗣，以次子凝祥為之後。其孝友尤著云。父終，庶母劉氏病廢，問寢視膳者凡八年，無異所出。崇禎癸酉舉於鄉。崇禎閒母有疾，方須乳肉，眾難之，完慨然自割奉以合藥，親遂愈。,GJTS-XXD,古今圖書集成·學行典,129
孝弟,事父事繼母極孝，父年七十患頭風危甚，醫弗能療，官禱於神願刲股救親，夜夢神曰：樓前榴樹，汝以鐵線懸繫則割可弗害。如言果無恙，和羹進，良愈。後父以壽終。嘉靖己未直指以刲股格於例獎而未旌，子應龍中嘉靖辛酉鄉試。,GJTS-XXD,古今圖書集成·學行典,102
建本,伯俞有過，其母笞之泣，其母曰：「他日笞子未嘗見泣，今泣何也？」對曰：「他日俞得罪笞嘗痛，今母力不能使痛，是以泣。」故曰父母怒之，不作於意，不見於色，深受其罪，使可哀憐，上也；父母怒之，不作於意，不見其色，其次也；父母怒之，作於意，見於色，下也。,CTEXT,說苑 ,122
賞譽,王丞相招祖約夜語，至曉不眠。明旦有客，公頭鬢未理，亦小倦。客曰：「公昨如是，似失眠。」公曰：「昨與士少語，遂使人忘疲。」,CTEXT,世說新語 ,60
文苑,胡澹庵見楊龜山，龜山舉兩肘示之曰：「吾此肘不離案三十年，然後於道有進。」張無垢謫橫浦，寓城西寶界寺。其寢室有短窗。每日昧爽，輒抱書立窗下，就明而讀。如是者十四年。洎北歸，窗下石上雙趺之跡隱然。前輩為學勤苦如此。然龜山蓋少年事，無垢在晚年尤難也。,WIKI,宋稗類鈔,122
篤行,世居洞庭東山，生而穎異，幼治毛氏詩，及左氏春秋，皆通曉大意。嘗曰：天生聖賢豪傑，不徒使其自有餘而已，將以仁愛人也。士無論窮達，要在智力能活人耳。崇禎末連歲大祲，流寇四起，自秦、晉、齊、豫、楚、蜀之境無不被賊，吳中米亦騰貴，本楨發橐中金，輓襄樊之粟儲之中吳以平其直。既而嘆曰：歲如此，民又安所得直乎。于是戶書其口，口計其食以分賑之，又以其餘及金陵雲閒濟，寧臨清諸所，貿遷之地賑之如中吳。凡發粟萬石，捐白金二萬，所全活者遠至二千里，不可以數計。故大江以南凶荒薦臻，而無揭竿之變，本楨與有力焉。復上書願助國帑，輸金若干以佐餉愍，帝嘉其忠，遂自布衣授文華殿中書舍人，晉階太僕寺少卿，特建坊以旌之。及官留都副節使，移封唐藩於臨汝。臨汝人譁而不納，本楨宣揚朝廷德意，以勸諭之，人始帖服。既報命即歸，隱山中，時當鼎革亡命者倚湖山為窟穴，大肆剽劫。本楨素得鄉里，心嚴其約束，勤其捍禦以聽命於撫按大吏，一境獨得保全。又性孝友，修宗祠，立義莊，設義塾，以合族每月朔朢給粟于里之貧羸者，病則煮藥，亡則施槥，數十年以為常。卒後士民思之，請祀鄉賢祠，子孫皆登仕籍。,GJTS-XXD,古今圖書集成·學行典,469
孝弟,仍蠲其課調。滄州崔諒七世同居。請加旌表，詔從之，仍蠲其課調。邢州王覺六世同居。請加旌表，詔從之，仍蠲其課調。趙州曹遵六世同居。請加旌表，詔從之，仍蠲其課調。兗州童升五世同居。請加旌表，詔從之，仍蠲其課調。陳州樊可行五世同居。請加旌表，詔從之，仍蠲其課調。京兆元守全五世同居。請加旌表，詔從之，仍蠲其課調。平定軍段德五世同居。請加旌表，詔從之，仍蠲其課調。開封張仁遇四世同居。請加旌表，詔從之，仍蠲其課調。亳州王子上四世同居。請加旌表，詔從之，仍蠲其課調。建昌軍瞿肅四世同居。肅家百五十口，長幼孝弟，鄉人化之。請加旌表，詔從之，仍蠲其課調。河陰王世及，聚居至七百口，累數十百年。請加旌表，詔從之，仍蠲其課調。大名李宗祐，聚居至七百口，累數十百年。請加旌表，詔從之，仍蠲其課調。陳州劉閏，聚居至七百口，累數十百年。請加旌表，詔從之，仍蠲其課調。宣州汪政，聚居至七百口，累數十百年。請加旌表，詔從之，仍蠲其課調。潭州李耕，聚居至七百口，累數十百年。請加旌表，詔從之，仍蠲其課調。大中祥符初，東封泰山，判兗州王欽若言曲阜東野宜、乾封竇益合居五六世，有節行。,GJTS-XXD,古今圖書集成·學行典,474
貞烈,烈歸焦氏，寧國之某邑人。父以明經教授於鄉，學行醇謹，里中人翕然稱之。婦幼失恃，嚴父慈母，明經以一身兼之。婦幼時，即洞曉詩禮，舉止合度，彬彬有古淑女風。一日，捧《列女傳》侍父旁，琅琅誦王凝妻、韓憑婦故事。明經偶引董生語曰：「受大辱以生者，毋寧死。」婦意有所觸，遽軒眉而語曰：「使兒不幸而覯閔，亦如斯矣。」明經適然驚，憮然歎，目攝其女者良久，蓋滋怪其語之不祥也。,WIKI,清稗類鈔,179
勉學,夫明六經之指，涉百家之書，縱不能增益德行，敦厲風俗，猶為一藝，得以自資。父兄不可常依，鄉國不可常保，一旦流離，無人庇廕，當自求諸身耳。諺曰：「積財千萬，不如薄伎在身。」伎之易習而可貴者，無過讀書也。世人不問愚智，皆欲識人之多，見事之廣，而不肯讀書，是猶求飽而嬾營饌，欲暖而惰裁衣也。夫讀書之人，自羲、農巳來，宇宙之下，凡識幾人，凡見幾事，生民之成敗好惡，固不足論，天地所不能藏，鬼神所不能隱也。,CTEXT,顏氏家訓 ,197
篤行,嘗夜載眾賈至東關，詰且眾散去，遺金一囊。能艤舟候賈，還而返之。久不至，歸。明日，將復往。婦阻之，能曰：我豈不欲財耶。物固有分，彼辛苦營之而卒然失去，怨且喪身。終往，候得金主。感謝欲酬以半，堅拒不受。,GJTS-XXD,古今圖書集成·學行典,99
恬退,天禧元年欲就居嵩山，般家之蜀，因與鄉人前秦州隴城主簿張逵中行秩滿，歸川二人同訪愚茅亭觀，舊題之處云昔日高年有道之士，今已物故未逾，一紀故友將盡我，雖存也餘生幾何，先生留一絕於亭壁，云聚散榮枯一夢中西歸，親友半成空唯餘。大隱茅亭客垂，白論交有古風，天禧二年先生遊寧州卒於旅舍。《墨客揮犀》：唐龍圖，恬靜寡慾。天聖中，以工部郎中知洪州舟南渡，徘徊不進。或問其故，答曰：職由以四月為限分，遽之任得無獲趨利之譏乎。踰月乃止，當時仕宦者無不愧服。《揮麈前錄》：韓忠獻景祐中參仁宗政事，天下稱為長者。四子：綜、絳、維、縝，俱禮部奏名。忠獻啟上曰：臣子叨陛下科第，雖非有司觀望，然臣既備位政府，豈當受而有之。天下將以為由臣故致此，臣雖不足道，使聖明之政，人或以議之,GJTS-XXD,古今圖書集成·學行典,325
科名,世以登科為折桂。此謂郤詵對策東堂，自云：「桂林一枝也。」自唐以來用之。溫庭筠詩云：「猶喜故人新折桂，自憐羈客尚飄蓬。」其後以月中有桂，故又謂之月桂，而月中又言有蟾，故又改桂為蟾。以登科為登蟾官。用郤詵事固已可笑，而展轉相訛復爾，然文士亦沿襲因之弗悟也。燒尾之義，或謂虎化為人，唯尾不化，須為焚除，乃得成人。或謂魚躍龍門，唯尾不化，必雷火燒之，乃成為龍。或又謂新羊入群，為諸羊所觸，火燒其尾則定。,WIKI,宋稗類鈔,197
辯通,處家無幾何，其母亡布八尋，乃往言於王曰：「妾夜亡布八尋，令尹盜之。」王方在小曲之臺，令尹侍焉。王謂母曰：「令尹信盜之，寡人不為其富貴而不行法焉。若不盜而誣之，楚國有常法。」母曰：「令尹不身盜之也，乃使人盜之。」王曰：「其使人盜柰何？」對曰：「昔孫叔敖之為令尹也，道不拾遺，門不閉關，而盜賊自息。今令尹之治也，耳目不明，盜賊公行，是故使盜得盜妾之布，是與使人盜何以異也？」王曰：「令尹在上，寇盜在下，令尹不知有何罪焉？」母曰：「吁，何大王之言過也！昔日妾之子為郢大夫，有盜王宮中之物者，妾子坐而絀，妾子亦豈知之哉！然終坐之，令尹獨何人，而不以是為過也？昔者周武王有言曰：『百姓有過，在予一人。』上不明則下不治，相不賢則國不寧。所謂國無人者，非無人也，無理人者也。王其察之。」王曰：「善。非徒譏令尹，又譏寡人。」命吏償母之布，因賜金十鎰，母讓金布曰：「妾豈貪貨而干大王哉，怨令尹之治也。」遂去，不肯受。,CTEXT,列女傳 ,399
謙謹,儀徵阮文達公元以雲貴總督拜體仁閣大學士，入軍機，嘗奉派充閱卷大臣。某年，偶見一卷甚佳，而詩末句僅四字，漏寫所押之韻，文達曰：「此必用某韻無疑。」取軍機章京某之筆擬為補填，某曰：「中堂勿爾！安知此卷不先經御覽乎？」文達悟，擲筆，以原卷進。迨召見諸閱卷者，即問曰：「詩有書四字者，見之乎？」對曰：「見之。」復問曰：「取否？」對曰：「未取。」乃復及他語。既退，文達揖某曰：「非子，吾此時已交刑部矣。」,WIKI,清稗類鈔,197
教學,張栻曰：天下之物眾矣，紛紜膠輵日更於前，可喜可怒可慕可愕，所以盪耳目而動心志者，何可勝計，而吾以藐然之身，當之知誘於外，一失其所止則遷於物，夫人者統役萬物者也，而顧反為物役，其可乎哉。是以貴於講學也，講學而明理，則執天下之物不，固而應天下之變，不膠吾於天下之物，無所惡，而物無以累我皆為我役者也，吾於天下之事無所厭，而事無以汨我，皆我心之妙用也，豈不有餘裕乎，然所謂講學者，寧他求哉，致其知而已，知者吾所固有也，本之六經以發其蘊，泛觀千載，以極其變，即事即物身親格之，超然會夫大宗，則德進業廣，有其地矣。臣按張栻大意，謂人所以統役萬物，而不為物役者，貴乎有講學之功也，講學在乎致知本之六經以發其蘊，泛觀千載以極其變，即事即物身親格之，超然會夫大宗，以為進德廣業之地。吁學而會夫大宗，則學之全體具而大用周矣。黃榦曰：有太極而陰陽分，有陰陽而五行，具太極二五妙合，而人物生賦於人者，秀而靈精，氣凝而為形，魂魄交而為神，五常具而為性，感於物而為情，措諸用而為事物之生也。,GJTS-XXD,古今圖書集成·學行典,432
性,若羞惡多，便有羞惡，其所不當羞惡者，且如言光必有鏡，然後有光必有水，然後有光，光便是性，鏡水便是氣質。若無鏡與水，則光亦散矣。謂如五色，若頓在黑多處，便都黑了，入在紅多處，便都紅了。卻看你稟得氣如何，然此理卻只是善。既是此理，如何得惡，所謂惡者卻是氣也。天命之性，卻無氣質，卻無安頓處，且如一勺水，非有物盛之，則水無歸著。程子云：論性不論氣，不備論氣，不論性，不明二之，則不是所以發明千古聖賢，未盡之意，甚為有功。問天命之謂性，只是主理言纔，說命則氣，亦在其間矣。非氣則何以為人物理，何所受。人之所以生理與氣合，而已天理固浩，浩不窮然，非是氣。則雖有是，理而無所湊泊，故必二氣交感凝結翕聚，然後是理有所附著。凡人之能言語，動作思慮營為皆氣也。而理存焉，故發而為孝弟忠信仁義禮智，皆理也。然就人之所稟而言，又有昏明清濁之異，故上智生知之資，是氣清明純粹，而無一毫昏濁，所以生知安行不待學，而能如堯舜是也。其次則亞于生知必學，而後知必行，而後至，又其次者資稟，既偏又有所蔽，須是痛加工夫。人一己百人十己千，然後方能及亞於生知者，及進而不已，則成功一也。,GJTS-XXD,古今圖書集成·學行典,474
性命,維天之命，於穆不已，於乎不顯，文王之德之純。天命即天道也，不已言無窮也，純不雜也。程子曰：言天之自然者曰天道，言天之賦予萬物者曰天命。華谷嚴氏曰：凡言聖人如天者，以此擬彼天與聖人猶為二也。此詩但以天命之不已，與文德之純對立，而並言之蓋有不容擬議者，子思又發明之，如此其旨深矣。西山真氏曰：純是至誠，無一毫私偽雜，其純誠無雜自然，能不已如天之春而夏夏，而秋秋而冬晝，而夜夜而晝，循環運轉一息不停以其誠也。聖人之自壯，而老自始而終，無一息之懈，亦以其誠也。既誠自然能不已。,GJTS-XXD,古今圖書集成·學行典,234
豪侈,京師米、賈、祝氏，自明代起家，富逾王侯，屋宇至千餘間，園亭瓌麗，遊十日未竟。宛平查氏、盛氏富亦相仿，然二族喜交結士大夫，為干進之階，故屢為言官彈劾。懷柔郝氏膏腴萬頃，喜施濟貧乏，人呼為郝善人。高宗嘗駐蹕其家，進奉上方水陸珍錯至百餘品，王公近侍及輿儓奴隸皆供食饌，一日之餐，費至十餘萬。又有尉遲氏者，居陝西，為唐尉遲敬德之後，積資無算。鑄銀如磚式，以四健兒舁之，不能動也，散置牆陰下，不加檢點。所居儼然城郭，有四門，不時啟閉，藉防寇盜。仰給於其家者人數萬，皆自稱奴隸。相傳敬德微時，為冶工自給，其家間有仕於外者，一時有「鐵匠官」之謔。又有亢氏者，得明時闖賊遺產。闖賊恣掠奪，聚全國精華運藏一處，如董卓之郿塢。闖賊死，所有迺歸亢氏。某歲，有人於亢氏所居左右設典肆，一日，有以金羅漢典銀一千兩者，翌日又如之。約三月，資本將完，大懼，叩其故，則答曰：「吾家有金羅漢五百尊，此三月間方典至九十尊，尚有四百十尊未攜至也。」主人偵訪之，知為亢氏，與之商，取贖後匆匆收肆去。,WIKI,清稗類鈔,429
篤行,嚴毅有志略，年十三能率丁夫于池州伐海船木起赴郡，又奉例改造田目，一秉至公，毫髮不少假。嘗蠲己帑，倡諸父昆弟以贖石灰山之役，及運婺源巨木五十餘赴安慶以應和買之令，事聞，明太祖深嘉之，命光祿寺賜膳，內府給價償之。,GJTS-XXD,古今圖書集成·學行典,104
講學,言不知何以見得以氣化言，又何以見得以形化言？天地生物，其序固如此，遺書中論氣化處可見。又分陰分陽兩儀立焉，分之所以一定，而不可移也。不知謂名分之分，性分之分？分猶定位耳。又動靜者，所乘之機也，此豈言其命之流行而不已者耶？此句更連上句，玩味之，可見其意。又：以質而語其生之序，則曰：水火木金土，而水木陽也，火金陰也，此豈就圖而指其序耶？而水木何以謂之陽，火金何以謂之陰？天一生水，地二生火，天三生木，地四生金。一三陽也，二四陰也。又：以氣而語其生之序，則木火土金水，而木火陽也。金水陰也,GJTS-XXD,古今圖書集成·學行典,242
孝弟,元祐閒，父業醫，早喪，仲友世其業，事母至孝，常戒其妻馮氏曰：汝事姑，當猶吾事母。馮亦克孝，人呼為張孝子。,GJTS-XXD,古今圖書集成·學行典,52
貫,其清其美則為賢知得美之美得清之清，無過不及純粹明靈天理渾，然無所虧喪斯為聖人至誠無妄聖，性而安賢學而行愚而能學，雖愚必明愚而不學是自暴棄下，愚不移正此之謂乾父坤母民胞物與四而實一窮亙今古四者之內，物為最賤，天地與人則無少閒胡世之人多閒，以私上不化贊下甘物為上智下愚學知困知就人而論，亦分四岐理焉，本一人自為四下愚之人，蓋不足齒困知可賢聖可學能奈何，為人不求踐形理在兩閒一本殊分散為百行，別為四端或謂之道，或謂之誠千言萬語一之異名萬事萬物胥此焉，出理一之義周遍詳密理萬而一心為主宰心一，而萬理之宗會在天，曰：理在人。曰： 心理一。曰：實心一。,GJTS-XXD,古今圖書集成·學行典,270
尊賢,得民心者民往之，有賢佐者士歸之，文王請除炮烙之刑而殷民從，湯去張網者之三面而夏民從，越王不隳舊冢而吳人服，以其所為之順於民心也。故聲同則處異而相應，德合則未見而相親，賢者立於本朝，則天下之豪，相率而趨之矣，何以知其然也？曰：管仲，桓公之賊也，鮑叔以為賢於己而進之為相，七十言而說乃聽，遂使桓公除報讎之心而委國政焉。桓公垂拱無事而朝諸侯，鮑叔之力也；管仲之所以能北走桓公無自危之心者，同聲於鮑叔也。紂殺王子比干，箕子被髮而佯狂，陳靈公殺泄冶而鄧元去陳；自是之後，殷兼於周，陳亡於楚，以其殺比干、泄冶而失箕子與鄧元也。燕昭王得郭隗，而鄒衍、樂毅以齊趙至，蘇子、屈景以周楚至，於是舉兵而攻齊，棲閔王於莒，燕校地計眾，非與齊均也，然所以能信意至於此者，由得士也。故無常安之國，無恒治之民；得賢者則安昌，失之者則危亡，自古及今，未有不然者也。,CTEXT,說苑 ,366
公私,《元史‧張弘範傳》：至元十五年，宋張世傑立廣王昺於海上，俾弘範往平之，弘範以弟弘正為先鋒，戒之曰：選汝驍勇，非私汝也。軍法重，我不敢以私撓公，勉之。弘正所向克捷。《趙阿哥潘傳》：阿哥潘鎮臨洮。歲饑，發私廩以賑貧乏。給民農種粟二千餘石、蕪菁子百石，人賴不飢。郡當孔道，傳置旁午，有司敝於供給。阿哥潘以私馬百匹充驛騎，羊千口代民輸。帝聞而嘉之，詔京兆行省酬其直。阿哥潘曰：我豈以私惠而要公賞邪。《干文傳傳》：長洲為文傳鄉邑，文傳徙榻公署，無事未嘗輒出，而親舊莫敢通私謁。《明外史‧王彰傳》：彰歷官嚴介自持，請託皆絕，用法過刻。其母屢以為言，不能改。時劉觀為左都御史。人謂彰公而不恕，觀私而不刻云。《楊士奇傳》,GJTS-XXD,古今圖書集成·學行典,302
志氣,問天理人欲，原分別不得假仁假義，天理即是人欲，公貨公色，人欲即是天理，曰：既天理即是人欲，便是人欲，既人欲即是天理，便是天理，如何說分別不得？且仁義原是天理，假仁假義便是人欲，便不是天理，貨色原是人欲，公貨公色便是天理，便不是人欲，如此分別，益覺明析，而反曰天理人欲原分別不得，此陰為縱欲滅理之言，不可不察也。人心之初，惟有此理，故乍見孺子將入於井，皆有怵惕惻隱之心，此時固容不得一毫殘忍刻薄之念，亦容不得一毫內交要譽之念，殘忍刻薄內交要譽雖不同，同謂之欲，故謂心之本體。容不得一毫欲則可，謂容不得一毫理則不可。蓋人心之初，惟有此理，豈可說容不得？或問如何是理？曰：即所謂怵惕惻隱之心是也。思索文字，忘其寢食，禪家謂之理障，人多坐此病，蓋詩文翰墨，雖與聲色貨利之欲不同，然溺志於此而迷，其本原是亦謂之欲也。既謂之欲，方病其為理之障也，又安得復歸咎於理哉？認欲為理，而復歸咎於理，誤矣！故以此為理字，雪千載不白之冤。,GJTS-XXD,古今圖書集成·學行典,407
閨情,有張伯偕仲偕兄弟，形貌絕相類，仲偕妻新粧竟，忽見伯偕。乃戲問曰：今日粧飾好不。伯偕應之曰：我伯偕也。妻乃趍避之，須臾，又見伯偕，猶以為仲偕，告云，向大錯誤。伯偕曰：我故伯偕也。,CTEXT,藝文類聚 ,88
知分,禹南省，方濟乎江，黃龍負舟。舟中之人，五色無主。禹仰視天而歎曰：「吾受命於天，竭力以養人。生，性也；死，命也。余何憂於龍焉？」龍俛耳低尾而逝。則禹達乎死生之分、利害之經也。凡人物者，陰陽之化也。陰陽者，造乎天而成者也。天固有衰嗛廢伏，有盛盈坌息；人亦有困窮屈匱，有充實達遂；此皆天之容、物理也，而不得不然之數也。古聖人不以感私傷神，俞然而以待耳。,CTEXT,呂氏春秋 ,173
孝弟,父昭之，以學解稱於鄉里，謙之年數歲，所生母亡，昭之假葬田側，為族人朱幼方燎火所焚。同產姊密語之，謙之雖小，便哀戚如持喪。年長不婚娶。永明中，手刃殺幼方，詣獄自繫。縣令申靈勖表上，別駕孔稚珪、兼記室劉璡、司徒左西掾張融牋與刺史豫章王曰：禮開報仇之典，以申孝義之情；法斷相殺之條，以表權時之制。謙之揮刃酬冤，既申私禮；繫頸就死，又明公法。今仍殺之，則成當世罪人；宥而活之，即為盛朝孝子。殺一罪人，未足弘憲；活一孝子，實廣風德。張緒、陸澄，是其鄉舊，應具來由。融等與謙之並不相識，區區短見，深有恨然。豫章王言之世祖，時吳郡太守王慈、太常張緒、尚書陸澄並表論其事，世祖嘉其義，慮相復報，乃遣謙之隨曹虎西行。將發，幼方子惲於津陽門伺殺謙之，謙之之兄選之又刺殺惲，有司以聞。世祖曰：此皆是義事，不可問。吳興沈顗聞而歎曰：弟死於孝，兄殉於義。孝友之節，萃此一門。選之字處林，有志節，著《辯相論》。幼時顧懽見而異之，以女妻焉。,GJTS-XXD,古今圖書集成·學行典,405
復恩,楚人獻黿於鄭靈公，公子家見公子宋之食指動，謂公子家曰：「我如是必嘗異味。」及食大夫黿，召公子宋而不與；公子宋怒，染指於鼎，嘗之而出，公怒欲殺之。公子宋與公子家先遂殺靈公。子夏曰：「春秋者，記君不君，臣不臣，父不父，子不子者也；此非一日之事也，有漸以至焉。」,CTEXT,說苑 ,128
夙惠,司空顧和與時賢共清言，張玄之、顧敷是中外孫，年並七歲，在床邊戲。于時聞語，神情如不相屬。瞑於燈下，二兒共敘客主之言，都無遺失。顧公越席而提其耳曰：「不意衰宗復生此寶。」,CTEXT,世說新語 ,84
隱逸,放誕不拘，浪跡秦晉閒，以詩自名。常跨一白驢，好著寬衣鶴氅，醉則鶴舞。石曼卿贈詩曰：醉狂青鶴舞，閒臥白驢號。風致之高如此。初字吉老，與黃山谷遊山谷，稱為高曠之士。,GJTS-XXD,古今圖書集成·學行典,80
篤行,嘗宿旅邸，有女奔焉，重曰：若媿為女而欲我媿為男乎。鍵戶不內。客焦姓者寄以千金，數年來取，封識宛然。子名立登進士，重趣之歸曰：吾安兒色養，何必祿為。其無營如此。龐世雄，農者也，義俠好施。嘗鬻產造津梁以利濟。,GJTS-XXD,古今圖書集成·學行典,102
閑情,張安國守臨川，王宣子解廬陵郡歸。安國置酒郡齋，招郡士陳漢卿參會。適散樂，一妓言學作詩。漢卿語之曰：「太守呼為五馬。今日兩州使君對席，遂成十馬。汝體此意做八句。」妓即高吟曰：「同是天邊侍從臣，江頭相遇轉情親。瑩如臨汝無瑕玉，暖作廬陵有腳春。五馬今朝成十馬，兩人前日壓千人。便看飛詔催歸去，共坐中書秉化鈞。」安國為之嗟賞竟日。賞以萬錢。,WIKI,宋稗類鈔,166
賞刑,昔者周公旦殺管叔，流霍叔，曰：「犯禁者也。」天下眾皆曰：「親昆仲有過不違，而況疏遠乎？」故天下知用刀鋸於周庭，而海內治。故曰：「明刑之猶，至於無刑也。」,CTEXT,商君書 ,76
符命,於是大司馬進曰：陛下仁育群生，義征不譓，德侔往初，功無與二，意者泰山梁父，設壇場望幸，蓋上帝垂恩儲祉，將以慶成，陛下謙讓而弗發也。契三神之歡，缺王道之儀，群臣恧焉。夫脩德以錫符，奉符以行事，不為進越也。故聖王不替，而脩禮地祗，謁款天神，勒功中嶽，以章至尊，皇皇哉斯事，天下之壯觀，王者之丕業，不可貶也。願陛下全之，俾萬世得激清流，揚微波，飛英聲，騰茂實，前聖之所以永保鴻名，而常為稱首者用此，宜命掌故，悉奏其儀而覽焉。於是天子沛然改容曰：俞乎。朕其誠哉。乃遷思迴慮，總公卿之儀，詢封禪之事，詩大澤之博，演符瑞之富。遂作頌曰：自我天覆，雲之油油，甘露時雨，厥壤可遊，滋液滲漉，何生不育，嘉穀六穗，我穡曷蓄，匪唯雨之，又潤澤之，匪唯遍之，我汜布護之，名山顯位，望君之來，君乎君乎。侯不邁哉。,CTEXT,藝文類聚 ,343
孝弟,王思孝，本縣民，父堂早卒，母劉氏苦節自誓育五遺孤，各底成立，思孝痛母孀居之苦，左右就養，不遺餘力，及劉氏以壽終，思孝廬墓三年，鄉人稱之。,GJTS-XXD,古今圖書集成·學行典,68
畫策,國之亂也，非其法亂也，非法不用也。國皆有法，而無使法必行之法。國皆有禁姦邪刑盜賊之法，而無使姦邪盜賊必得之法。為姦邪盜賊者，死刑，而姦邪盜賊不止者，不必得也。必得，而尚有姦邪盜賊者，刑輕也。刑輕者，不得誅也。必得者，刑者眾也。故善治者，刑不善，而不賞善，故不刑而民善。不刑而民善，刑重也。刑重者，民不敢犯，故無刑也。而民莫敢為非，是一國皆善也。故不賞善，而民善。賞善之不可也，猶賞不盜。故善治者，使跖可信，而況伯夷乎？不能治者，使伯夷可疑，而況跖乎？勢不能為姦，雖跖可信也；勢得為姦，雖伯夷可疑也。,CTEXT,商君書 ,249
技勇,六安王某，駢指能削巨磚，匏落如腐，額能受巨棒而無損傷，鄉黨中皆以王鐵頭稱之。初亦無盛名。適某鄉來一頭陀，設場較拳勇，莫之能敵，王往與較。頭陀勇甚，王伺間撞之以頭，頭陀避，還足一踢，王仰跌，乃乘頭陀不備，疾起，出其脅下，爪去頭陀乳傍肉一片。頭陀大怒，飛錫杖擲王，王知其必將致命，已預為備，不得中。頭陀負傷遁，王之名遂大噪。,WIKI,清稗類鈔,160
義俠,有程升者，汪閣學滋畹之舊僕也。閣學官翰林時，升年逾六旬，閣學有友人為之買妾，令升送之入都，堅不從，且以大義責之，乃遣妾別嫁。閣學卒，逋負累累，負之者亦復不少，升終年跋涉，而為之清釐，不以為勞也。,WIKI,清稗類鈔,97
功名,缶醯黃，蚋聚之，有酸，徒水則必不可。以貍致鼠，以冰致蠅，雖工不能。以茹魚去蠅，蠅愈至，不可禁，以致之之道去之也。桀、紂以去之之道致之也，罰雖重，刑雖嚴，何益？,CTEXT,呂氏春秋 ,79
隱逸,皆百遍。書工篆籀，兼好釋典。或勸其應舉，笑曰：不理性命，理外物耶。庭前有大桂樹，縛板樹上，題曰桂樓。偃仰其中，歌詩自得。躬耕數畝以供甘旨，但求親悅，不顧餘也。註《孝經》數萬言，引証群書，極談性命，字皆小篆。所用硯乾，將下樓取水，硯池忽滿，自是為常，時人咸異之。父母沒，為備營葬葬畢，入雞足，棲羅漢壁石窟山十餘年，壽至八十。子孫迎歸，一日沐浴，令子孫拜，曰：明日吾行。時至果卒。既殮，見其自外而入大笑曰：楊黼先生今日纔了事也。,GJTS-XXD,古今圖書集成·學行典,212
孝弟,成化二十一年應例入太學，授歸州吏目。與弟璋少皆有至性。父卒，哀毀盡禮。及葬，兄弟廬墓三年，有白兔芝草之瑞，敕賜旌表。吳文紳，成化十一年廬墓，枯木復生，烏鳥來巢。里人以為孝感，而碑記其事。,GJTS-XXD,古今圖書集成·學行典,93
篤行,丘從學陳楚傑按《樂安縣志》：丘從學，陳楚傑，俱車溪人。至正壬辰兵亂，同糾義兵障保鄉曲，殺劇寇簡英、黃留等，及縣治失守，迎邑令朵羅台於鄉，保衛以居，令卒以禮葬之。,GJTS-XXD,古今圖書集成·學行典,80
孝弟,弘策，字真簡，范陽方城人，文獻皇后之從父弟也。幼以孝聞。母嘗有疾，五日不食，弘策亦不食。母強為進粥，乃食母所餘。遭母憂，三年不食鹽菜，幾至滅性。兄弟友愛，不忍暫離，雖各有室，常同臥起，世比之姜肱兄弟。起家齊卲陵王國常侍，遷奉朝請、西中郎江夏王行參軍。,GJTS-XXD,古今圖書集成·學行典,125
孝弟,楊俊彥，廩生，崇禎十四年流寇陷城，彥守父靈柩不去，哭告勿損父靈。賊憐其孝，未加寸刃。卒辛苦守數日，絕飲食死於柩前。後驗其屍并無傷損。,GJTS-XXD,古今圖書集成·學行典,66
明智,順、康間，有以融和滿漢直陳於殿試策中者，溧陽馬章民世俊所對策有云：「臣尤有進者，唐貞觀時，天子問山東、關中之同異，而其大臣曰：『王者以天下為家，不宜示同異於天下。』裴度既平蔡，即用蔡人為牙兵，曰蔡人即吾人。今天下遐邇傾心，車書同軌，而猶分滿人漢人之名，恐亦非全盛之世所宜也。」宜興儲遯庵方慶所對策有云：「陛下既為天下主，即當收天下才供天下用，一有偏重於其間，臣恐漢人有所顧忌，滿人無以取信於天下矣。」,WIKI,清稗類鈔,200
剛柔,不可謂不義。仇牧涉宋萬之禍，不可謂不賢也。大夫曰：今之學者，無太公之能，騏驥之才，有以蜂蠆介毒而自害也。東海成顒，河東胡建是也。二子者以術蒙舉，起卒伍，為縣令。獨非自是，無與合同。引之不來，推之不往，狂狷不遜，忮害不恭，刻轢公主，侵陵大臣。知其不可，而強行之，欲以干名。所由不軌，果沒其身。未睹功業所至，而見兩觀之殃，身得重罪，不得以壽終。徼而以為知，訐而以為直，不孫以為勇，其遭難，固亦宜也。,GJTS-XXD,古今圖書集成·學行典,197
篤行,有張璁者密寄銀一篋，璁暴死，江召其子如數與之，子性至孝，以父名江，終身口不道江字。與弟友愛，生平好義樂施。鄉大祲，捐家貲以賑。士大夫嘉其賢，式廬而謁竟，逃去不與見。,GJTS-XXD,古今圖書集成·學行典,82
博識,慶曆後，歐陽文忠以文章擅天下，世莫敢有抗衡者。劉原父雖出其後，以博學通經自許。文忠亦以是推之。作《五代史》、《新唐書》凡例，多問《春秋》於原父。及書梁入閣事之類，原父即為剖析，辭辨風生。文忠論《春秋》多取平易，而原父每深言經旨。文忠有不同。原父間以謔語酬之，文忠久或不能平。原父復忤韓魏公，終不得為翰林學士。將死，戒其子弟，無得遽出其集。曰：「後百餘年世好定，當有知我者。」故貢父次其集藏之，不肯出。私諡曰公是先生。貢父亦好諧謔，慢侮公卿。與王荊公素厚，坐是亦相失。及死，子弟次其文。亦私諡曰公非先生。人言是其所是易，非其所非難。,WIKI,宋稗類鈔,265
任道,居數日，愈往視之，令判官秦濟炮一豚一羊，投之湫水，咒之曰：前代德薄之君，棄楚、越之地，則鱷魚涵泳於此可也。今天子神聖，四海之外，撫而有之。況揚州之境，刺史縣令之所治，出貢賦以共天地宗廟之祀，鱷魚豈可與刺史雜處此土哉。刺史受天子命，令守此土，而鱷魚悍然不安谿潭，食民畜熊鹿豕，以肥其身，以繁其卵，與刺史爭為長。刺史雖駑弱，安肯為鱷魚低首而下哉。今潮州大海在其南，鯨鵬之大，蝦蟹之細，無不容，鱷魚朝發而夕至。今與鱷魚約，三日乃至七日，如頑而不徙，須為物害，則刺史選材伎壯夫，操勁弓毒矢，與鱷魚從事矣。咒之夕，有暴風雷起於湫中。數日，湫水盡涸，徙於舊湫西六十里。自是潮人無鱷患。袁州之俗，男女隸於人者，踰約則沒入出錢之家。愈至，設法贖其所沒男女，歸其父母。仍削其俗法，不許隸人。十五年，徵為國子祭酒，轉兵部侍郎。會鎮州殺田弘正，立王廷湊，令愈往鎮州宣諭。愈既至，集軍民，諭以逆順。辭情切至，廷湊畏重之。改吏部侍郎。轉京兆尹,GJTS-XXD,古今圖書集成·學行典,408
勸學,凡說者，兌之也，非說之也。今世之說者，多弗能兌，而反說之。夫弗能兌而反說，是拯溺而硾之以石也，是救病而飲之以堇也，使世益亂；不肖主重惑者，從此生矣。故為師之務，在於勝理，在於行義。理勝義立則位尊矣，王公大人弗敢驕也，上至於天子，朝之而不慚，凡遇合也，合不可必，遺理釋義以要不可必，而欲人之尊之也，不亦難乎？故師必勝理行義然後尊。,CTEXT,呂氏春秋 ,164
性,就人與天相接處捉摸，說箇性是天生自然底物，更不曾說得性端的指定是甚底物，直至二程得濂溪，先生太極圖發端，方始說得分明，極至更無去處。其言曰：性即理也。理則自堯舜至於塗人一也。此語最是簡切端的，如孟子說善善亦只是理，但不若指認理字下得較確定。胡氏看不徹，便謂善者，只是贊歎之辭，又誤了，既是贊歎，便是那箇是好物，方贊歎。豈有不好物而贊歎之邪。程子於本性之外，又發出氣稟一段，方見得善惡所由來。故其言曰：論性不論氣。不備論氣，不論性，不明二之，則不是也。蓋只論大本，而不及氣稟，則所論有欠闕。未備，若只論氣稟而不及大本，便只說得粗底，而道理全然，不明千萬世而下學者，只得按他說，更不可改易。氣稟之說，從何而起。夫子曰：性相近也，習相遠也。惟上智與下愚不移，此正是說氣質之性，子思子所謂三知三行，及所謂雖愚必明，雖柔必強，亦是說氣質之性，但未分明指出氣質字。到二程子始分明指認，說出甚詳備橫渠因之，又立為定論曰：形而後有氣質之性善，反之則天地之性存焉。,GJTS-XXD,古今圖書集成·學行典,423
指武,齊人王滿生見周公，周公出見之，曰：「先生遠辱，何以教之？」王滿生曰：「言內事者於內，言外事者於外，今言內事乎？言外事乎？」周公導入。王滿生曰：「敬從。」布席，周公不導坐。王滿生曰：「言大事者坐，言小事者倚。今言大事乎？言小事乎？」周公導坐。王滿生坐。周公曰：「先生何以教之？」王滿生曰：「臣聞聖人不言而知，非聖人者雖言不知。今欲言乎？無言乎？」周公俛念，有頃，不對。王滿生藉筆牘書之曰：「社稷且危，傅之於膺。」周公仰視見書曰：「唯！唯！謹聞命矣。」明日誅管蔡。,CTEXT,說苑 ,230
至德,魯莊公一年之中，以三時興築作之役，規固山林草澤之利，與民爭田漁薪菜之饒，刻桷丹楹，昡曜靡麗，收十二之稅，不足以供回邪之欲，饍不用之好，以婦人之目，財盡於驕淫，人力罷於不急，上困於用，下飢於食，乃遣臧孫辰請於齊，倉廩空匱，外人知之，於是為宋、陳、衛所伐，賢臣出，叛臣亂，子般殺，而魯。公子牙、慶父之屬，敗上下之序，亂男女之別，繼位者無所定，逆亂者無所懼。於是齊桓公遣大夫高子立僖公而誅夫人，逐慶父而還季子，然後社稷復存，子孫反業，豈不謂微弱者哉？故為威不強還自亡，立法不明還自傷，魯莊公之謂也。故《春秋》穀。,CTEXT,新語 ,253
孝弟,以諸生入國，雍嗣於伯嗣，母早嫠而產不給，悃以本生所遺資竭力奉之，甘旨必備，遇兵被害，婦蔡氏自沈于水，子芷礪俱庠生。,GJTS-XXD,古今圖書集成·學行典,57
胠篋,擢亂六律，鑠絕竽瑟，塞瞽曠之耳，而天下始人含其聰矣；滅文章，散五采，膠離朱之目，而天下始人含其明矣；毀絕鉤繩而棄規矩，攦工倕之指，而天下始人有其巧矣。故曰：「大巧若拙。」削曾、史之行，鉗楊、墨之口，攘棄仁義，而天下之德始玄同矣。彼人含其明，則天下不鑠矣；人含其聰，則天下不累矣；人含其知，則天下不惑矣；人含其德，則天下不僻矣。彼曾、史、楊、墨、師曠、工倕、離朱，皆外立其德，而以爚亂天下者也，法之所無用也。,CTEXT,莊子 ,203
尚論,朱文公告陳同甫云：「真正大英雄人，卻從戰戰兢兢臨深履薄處做將出來。若是血氣粗豪，卻一點使不著也。此論於同甫可謂頂門上一針矣。餘觀大禹不矜不伐，愚夫愚婦，皆謂一能勝予，而鑿龍門，排伊闕，明德美功，被千萬世。周公不驕不吝，勞謙下士，而東征三年，赤舄幾幾，履讒曆變，卒安周室。孔子恂恂於鄉黨，在宗廟朝廷，似不能言者，而卻萊裔，墮三都，誅少正卯，便有一變至道氣象。此皆所謂真正大英雄也。後世之士，殘忍刻核，能聚斂能殺戮者，則謂之有才。鬧鄰罵坐，無忌憚無顧藉者，則謂之有氣。計利就便善排閨善傾覆者，則謂之有智。一旦臨利害得喪，生死禍福之際，鮮有不顛沛錯亂震懼隕越而失其度者。況望其立大節，彌大變，撐拄乾坤，昭洗日月乎？此無他，任其氣稟之偏，安其識見之陋，驕恣傲誕，不知有所謂戰戰兢兢，臨深履薄之工夫故也。」,WIKI,宋稗類鈔,348
孝弟,石奮為諸侯相。長子建，次甲，次乙，次慶，皆以馴行孝謹，官至二千石。於是景帝號奮為萬石君。萬石君家以孝謹聞乎郡國。建元二年，郎中令王臧以文學獲罪皇太后。太后以為儒者文多質少，今萬石君家不言而躬行，迺以長子建為郎中令，少子慶為內史。建老白首，萬石君尚無恙。每五日洗沭歸謁親，入子舍，竊問侍者，取親中廁牏，身自澣灑，復與侍者，不敢令萬石君知之。萬石君元朔五年卒，建哭泣哀思，杖乃能行。歲餘，建亦死。,GJTS-XXD,古今圖書集成·學行典,196
武備,雄州北門外民居極稠，而甕城甚窄。刺史李允則欲展之，而嫌於南北通好，恐疑生事。門外有東嶽祠，允則出白金為大香爐及他供器。導以鼓吹。居人爭獻金帛，故不設備，為盜所竊。乃大出募賞，所在張榜。捕賊甚急，久之不獲。遂聲言盜自北至，移文北界。興版築以護神祠，不逾旬而就。遼人不以為怪。既浚濠，起月堤。歲修禊事，召界河戰棹為競渡，縱北人遊觀，而不知其陰習水戰也。州北舊多陷馬坑。城下起樓為斥堠，望十里。自罷兵後，人莫敢登。允則曰：「南北既講和，安用此為？」命撤樓塞坑，為諸軍蔬圃。浚井疏洫，列畦隴、築短垣，縱橫其中。植以荊棘，而其地益阻隘。因治坊巷徙浮屠北原上，州民旦夕登望三十里。下令安撫司所治境有隙地，悉種榆。久之榆滿塞下。顧謂僚佐曰：「此步兵之地，不利騎戰。豈獨資屋材耶？」,WIKI,宋稗類鈔,333
謙謹,文和總裁史館書局，都十餘處，纂修諸人時以疑難相質，輒為之從容論定。薄暮還寓，則賓客門生，車駕雜沓，守候於外舍者如鯽矣。夜然雙燭治事，既就寢，或從枕上思及某疏某稿未妥，即披衣起，自握筆改正，黎明付書記繕以進。而氣體之強健，反過於少壯時。至八十餘，偶作書，嘗顛倒一語，擲筆歎曰：「精力竭矣！」世宗召對，問各部院大臣及司員胥吏名姓，縷陳籍貫、科目，無誤也。,WIKI,清稗類鈔,175
孝弟,少失怙，哀毀骨立，事大母及母至孝，色養兼至。撫諸弱弟備極恩勤，延師訓弟及子皆遊庠。祖姑父三柩在殯，祝融震鄰，鼎抱輲號籲，風焰熄，懼而營窆山中，忽遇虎，奮袂前行，虎旋斂跡。葬畢，虎始負嵎而人咸異之。及母沒，合葬廬墓十年。撫部朱昌祚學政胡尚衡表其閭曰孝友。,GJTS-XXD,古今圖書集成·學行典,126
明智,戴東原，名震，幼入塾，塾師授以《大學》章句，一日，讀至「右經」一章，質於師曰：「曾子何以知為孔子之言而述之，門人又何以知為曾子之意而記之？」師曰：「朱子所言也。」戴曰：「朱子何時人？」師曰：「南宋。」戴曰：「曾子何時人？」師曰：「東周。」戴澄思有頃而又問曰：「周、宋相去若干年矣？」師曰：「約二千年。」戴曰：「時代相距若此之遠，朱子何以知其然而云爾？」師默然。,WIKI,清稗類鈔,180
篤行,姚鑅，家素封性謹厚，樂施與篤。病日呼子孫至前取債券付諸火曰：無遺汝輩以財賄傷親戚情。卒年九十有九。曾孫秉鈞賑饑瘞殣，修輿梁道路，亦能世其德云。,GJTS-XXD,古今圖書集成·學行典,71
心學,日雜處鬧市隘衢花柳淫穢，歷二歲餘心如死灰矣。虞長孺邀與共飯，適長孺鄰家池決魚逸，長孺惋惜問之，至再先生曰：何關汝事，汝之心活如此，奈何入道。長孺弟僧孺津津談詩。先生曰：學道須學癡學呆學拙，混沌鴻濛乃與真合。子津津談詩是賣聰明，釣聲譽也，去道遠矣。雲閒袁長史訪先生，先生曰：公心如劣馬，何以談道為。長孺僧孺勤心苦行向道不為不精專矣。袁長史落落穆穆，老而忘機，猶皆以心活見呵，何況他人哉。心學部外編《傳燈錄》：二祖謂達摩曰：我心未安，請師安心。師曰：將心來與汝安。二祖良久曰：覓心了不可得。師曰：與汝安心竟。《問奇類林》：高僧巍戒行嚴潔，嘗有一女子寄宿，自稱天女，以上人有德，天遣我來勸勉其意。巍執意真確，一心無擾，曰：吾心若死灰，無以革囊見試。女凌雲而逝，顧曰：海水可生，須彌可傾，彼上人者，秉心堅貞。,GJTS-XXD,古今圖書集成·學行典,350
學問,承以家務叢委妨於學問為憂，此固無可奈何者，然亦只此便是用功實地，但每事看得道理，不令容易放過更於其閒見得平日病痛，痛加剪除則為學之道，何以加此，若起一脫去之，心生一排遣之念則理事卻成兩截。讀書亦無用處矣，但得少閒隙時不可閒，坐說話過了時日，須偷些小工夫看些小文字，窮究聖賢所說底道理，乃可以培植本原，庶幾枝葉自然暢茂耳。,GJTS-XXD,古今圖書集成·學行典,160
刻意,故曰：聖人之生也天行，其死也物化；靜而與陰同德，動而與陽同波；不為福先，不為禍始；感而後應，迫而後動，不得已而後起。去知與故，循天之理，故無天災，無物累，無人非，無鬼責。其生若浮，其死若休；不思慮，不豫謀；光矣而不耀，信矣而不期；其寢不夢，其覺無憂；其神純粹，其魂不罷。虛無恬惔，乃合天德。,CTEXT,莊子 ,145
廉儉,吳彥甫少寇廷棟幼時欲著好衣，又欲以功名顯，太夫人訓之曰：「人以衣服愛汝慕汝，是汝徒以衣服重矣。功名者，儻來之物，無學以濟之，何貴乎功名耶？」吳恍然曰：「兒知之，天爵為貴。」太夫人曰：「然。」鄰有質庫，吳嘗嬉戲其中，司事某欲試之，聞吳來，以碎金散置於地，自匿帳中。吳入門，見之，即揚聲止步，不入。某起，詢之，吳謂金在而不見人，脫遺失，豈能自白，某大驚歎。其後敭歷中外四十餘年，清操絕俗，引疾後，歸無一椽，日食不給，處之晏然。時曾文正公國藩督兩江，念吳貧，值中秋節，欲以三百金贈之，攜以往。晤對良久，微詢近狀，吳答曰：「貧，吾素也，不可干人。」文正唯唯，終不敢出金而去。,WIKI,清稗類鈔,283
孝弟,良方在妊，父恭遠出商販莫知所之。及長，貢入太學，遂辭母覓父所在。遍歷江淮，忽夢老人曰：何苦遠遊，汝寧爾父在焉。隨尋其處，至果得之。時恭年八十一不能歸。良盡鬻衣裝傭輿而還。人稱之曰王孝子。朱勇，平涼郡牧所千戶，五世同居，旌表其門。,GJTS-XXD,古今圖書集成·學行典,114
孝友,姜雲一，名國霖，少有至性。父遊京師，病，雲一往省，則已歾，無錢市棺，乃以敝衣一襲裹尸，負之乞食而還，族人為醵金葬之。母善怒，怒則致疾，雲一百計解之。一日，怒甚，跪膝前，作小兒嬉戲狀，自持母手，撻其面，母笑而罷，自是不復怒。時雲一年五十矣。,WIKI,清稗類鈔,119
講學,踐言後說得之無我，前說得之大率，前說看得文意平直而傷於草略，後說子細而失之支蔓，有回互遷就之意，不知前說誰所論，不罪輕率也。閔子侍側舊說誾誾和悅而諍也，侃侃剛直之貌，此訓得之，更宜詳味。子樂但為樂，得英才而教育之之意，如云不害為自得，皆其力分之所至，似皆衍說也。楊氏所引亦非本意。師過商不及詳味此章，歷考二子言行之閒，有以知其因氣稟之偏，而失性情之正。此說甚佳，二子晚年進德雖不可知，然子張之語終有慷慨激揚之氣，子夏終是謹守規矩也。所云氣稟雖為未化，亦不可謂全未化也。此語亦是，但似此立語微覺有病耳。楊墨之說恐未然，楊氏之學出於老聃之書；墨子，則晏子時已有其說也，非二子之流也。屢空只是空乏之空，古人有簞瓢屢空之語是也。但言顏子數數空匱而不改其樂耳。下文以子貢貨殖為言正，對此相反而言以深明顏子之賢也。若曰心空則聖人平日之言無若此者，且數數而空，亦不勝其閒斷矣。此本何晏祖述老莊之言諸先生，蓋失不之正耳。,GJTS-XXD,古今圖書集成·學行典,402
任地,凡耕之大方：力者欲柔，柔者欲力。息者欲勞，勞者欲息。棘者欲肥，肥者欲棘。急者欲緩，緩者欲急。溼者欲燥，燥者欲溼。,CTEXT,呂氏春秋 ,56
文學,褚季野語孫安國云：「北人學問，淵綜廣博。」孫答曰：「南人學問，清通簡要。」支道林聞之曰：「聖賢固所忘言。自中人以還，北人看書，如顯處視月；南人學問，如牖中窺日。」劉真長與殷淵源談，劉理如小屈，殷曰：「惡，卿不欲作將善雲梯仰攻。」殷中軍云：「康伯未得我牙後慧。」,CTEXT,世說新語 ,130
紕謬,慶曆中，河北大水，仁宗憂形於色。有走馬承受公事使臣到闕，即時召對，問河北水災何如？使臣對曰：「如喪考妣。」上默然。既退，即詔閣門，今後武臣上殿奏事，並須直說，不得過為文飾。,WIKI,宋稗類鈔,86
孝弟,明正德中領鄉薦，性嚴謹絕俗，工古文詞。奔父喪渡海遇風，以身禱，風止。母病當，應制不行，祖所遺產悉以讓其兄。嘉靖中知四川，高縣刻厲清操，多政績。,GJTS-XXD,古今圖書集成·學行典,71
天地,堯之師曰許由，許由之師曰齧缺，齧缺之師曰王倪，王倪之師曰被衣。堯問於許由曰：「齧缺可以配天乎？吾藉王倪以要之。」許由曰：「殆哉圾乎天下！齧缺之為人也，聰明叡知，給數以敏，其性過人，而又乃以人受天。彼審乎禁過，而不知過之所由生。與之配天乎？彼且乘人而無天，方且本身而異形，方且尊知而火馳，方且為緒使，方且為物絯，方且四顧而物應，方且應眾宜，方且與物化而未始有恒。夫何足以配天乎？雖然，有族有祖，可以為眾父，而不可以為眾父父。治亂之率也，北面之禍也，南面之賊也。」,CTEXT,莊子 ,230
孝弟,桓公十六年，衛宣公烝於夷姜，生急子，屬諸右公子，為之娶於齊而美，公取之，生壽，及朔，屬壽於左公子，夷姜縊，宣姜與公子朔構急子，公使諸齊，使盜待諸莘，將殺之，壽子告之，使行，不可。曰：棄父之命，惡用子矣。有無父之國則可也。及行，飲以酒，壽子載其旌以先，盜殺之，急子至曰：我之求也。此何罪，請殺我乎，又殺之。按《水經注》：莘道城之西北，有莘亭，春秋桓公十年，衛宣公使伋使諸齊，令盜，待於莘，伋壽繼殞於此亭，縣南有二子，廟猶謂之孝祠廟。按《新序》：伋之齊壽竊伋旌，以先行盜殺之，伋至見壽之死，痛其代己死，涕泣悲哀，遂載其屍，還其境而自殺。,GJTS-XXD,古今圖書集成·學行典,266
志尚,宋次道家書，皆校仇三五遍。世之藏書，以次道家為善本。住在春明坊。昭陵時，士大夫喜讀書，多僦居其側，以便於借置故也。當時春明宅子，僦直比他處常高一倍。陳叔易常歎此事曰：「此風豈可復見耶？」,WIKI,宋稗類鈔,93
脩文,冠者所以別成人也，脩德束躬以自申飭，所以檢其邪心，守其正意也。君子始冠，必祝成禮，加冠以屬其心，故君子成人，必冠帶以行事，棄幼少嬉戲惰慢之心，而衎衎於進德脩業之志。是故服不成象，而內心不變，內心脩德，外被禮文，所以成顯令之名也。是故皮弁素積，百王不易，既以脩德，又以正容。孔子曰：「正其衣冠，尊其瞻視，嚴然人望而畏之，不亦威而不猛乎？」,CTEXT,說苑 ,168
學問,既敷政，其境內乃大新，紫陽書院以明朱子之學，萃七校之秀而躬教之，於是校士程曾氏採摭書院之興廢為集，而弁以白鹿之規，明政教也。來請予言以諭多士夫為學之方，白鹿之規盡矣。警勸之道，熊侯之意，勤矣。興廢之故，程生之集，備矣。又奚以予言為乎。然予聞之德有本而學有要不於其本，而泛焉，以從事高之而虛無，卑之而支離，終亦流蕩失宗，勞而無得矣。是故君子之學，惟求得其心，雖至於位天地育萬物，未有出於吾心之外也。孟氏所謂學問之道無他，求其放心而已矣者。一言以蔽之，故博學者，學此者也。審問者，問此者也。慎思者，思此者也。明辨者，辨此者也。篤行者，行此者也。心外無事，心外無理,GJTS-XXD,古今圖書集成·學行典,279
孝友,母茹素佞佛，終日喃喃禮大士，果食之類，殷皆以母可口者遺之，日數至家，不憚煩。母病風痺，全體不仁，目又盲一，轉側需人，口食不能自就，而春生飼之，溲溺不能自便，而春生侍之，如是者有年，而無難色無怨言。一夕，夜闌矣，春生之市市溫水，注器為母濯足，突聞鉦聲聒耳，火光燭天，市人曰：「此殷某鄰也，不戒於火。」殷家距市半里許，聞之，狂奔而歸，呼號求救曰：「小人有母，若不出，安用生為？」搶地呼天，礔踊至再，口鼻血涔涔然，遂殉母而死。,WIKI,清稗類鈔,210
孝弟,柴養愚，鄧庠生，性至孝。崇禎丁丑寇亂，養愚父為賊所刺，挺身覆蔽，手掣其刃，指俱落。父得不死，養傷創卒。,GJTS-XXD,古今圖書集成·學行典,51
婚姻,回人貴族婚姻必憑煤妁。吉期，以荊笆襯花毯坐女其上，紅錦蒙頭，舁至婿家，拜翁姑如禮。三日之中，戚串咸至，曰待喜，驗有紅，則設酒慶賀。酒名巴克遜，如紹興酒。,WIKI,清稗類鈔,76
寺碑,魚從流水，本在桃花之源，龍處大林，恆捻浮雲之路，豈謂陵陽垂鉤，失雲失水，莊子懸竿，吞鉤吞餌，雖復玄龜夜夢，終見取於宋王，朱鷺晨飛，尚張羅於漢后，譬如黃雀伺蟬，不知隨彈應至，青鸇逐兔，詎識杠鼎方前，北海之餐鸚鵡，未始非人，西王之使傳信，誰云賤鳥，故知魚鳥一觀，俱在好生，欲使金床之鴈，更及衡陽之侶，雪山之鹿，不充食苹之宴。,CTEXT,藝文類聚 ,160
孝弟,孫經，海昌農家子。父早歿，與弟緯奉母以孝聞，母每疾時，忽思食一物即得無恙，稍緩疾作。二人竭力營辦，俟其需而即納焉，嘗欲大蝦湯，二子遍覓不得，忽於門前水際得數尾，為羹以供母，人謂孝所感也。,GJTS-XXD,古今圖書集成·學行典,93
孝弟,父為益陽少尹，棻少攻制業不售，遂隱居讀書，跡絕城市。丙戌被兵時棻父未葬，兵疑櫬中有藏，兄弟以身蔽棺，觸刃而死，櫬乃得免。,GJTS-XXD,古今圖書集成·學行典,60
量力,《行都紀事》：嘗至一酒樓飲壁，閒有題字云，春王三月公與夫人會於此樓，蓋輕薄子攜娼妓飲於此所題耳，即援筆題其下云，夏大旱，秋飢冬雨雪，公薨。君子曰：不度德不量力其死於飢寒也，宜哉。,GJTS-XXD,古今圖書集成·學行典,89
遭際,陳了翁之父尚書與潘良貴義榮之父，情好甚密。潘一日謂陳曰：「吾二人官職年齒，種種相似。獨有一事不如公，甚以為恨。」陳問之，潘曰：「公有三子，我乃無之。」陳曰：「吾有一婢，已生子矣。當以奉借，他日生子即見還。」既而遣至，即了翁之母也。未幾生良貴。後其母遂往來兩家焉。一母生二名儒，前所未有。,WIKI,宋稗類鈔,143
隱逸,一間松葉屋，數片石花冠。酒待山中飲，琴將洞口彈。開門移遠竹，剪草出幽蘭。荒壁通泉架，晴崖曬藥壇。寄知騎省客，長向白雲閑。,GJTS-XXD,古今圖書集成·學行典,60
任道,不善者矜之，故洛人久而益尊信之，四方之學者與大夫之過洛者，莫不慕其風而造其廬，先生之教人必隨其才分之高下，不驟語而強益之，或聞其言若不適其意，先生亦不屑也，故來者多而從者少，見之者眾而知之者尚寡，及接之久，察其所處無不中于理，叩其所有愈久而愈新，則皆心悅而誠服，先生未嘗有求于人，或餽之以禮者，亦不苟辭洛人為買宅，丞相富公為買園以居之，年六十始為隱者之服，隆寒盛暑閉門不出，曰：非退者之宜也。其于書無所不讀，諸子百家之學皆究其本原而釋老技術之說，一無所惑其志，晚尤喜為詩，平易而造於理。歐陽氏棐曰：康節邵先生嘗以為，學者之患在于好惡先成乎心，而挾其私智以求于道，則蔽于所好而不得其真，故求之至于四方萬里之遠，天地陰陽屈伸消長之變無所不可，而必折衷于聖人，雖深于象數先見默識，未嘗以自名也，其學純一而不雜，居之而安，行之而成，平夷渾大不見圭角，其自得深矣。,GJTS-XXD,古今圖書集成·學行典,377
篤行,汪伋，與弟份，並好義樂施，嘗捐貲建郡學大成殿儀門，兩廡泮池及橋梁七，十二處令宋晉，之請於參政樓鑰，為記其事。以子垕貴，累贈朝議大夫。,GJTS-XXD,古今圖書集成·學行典,66
孝弟,母病二年，雙目俱盲，百法治之不應，澄常禱于神。一日母食忽思肉，澄即刺腹得肝一片和羹以進，母食之，味美異常，一夕久病頓釋，雙目復明。人以為孝感所致。蓋目瞽以肝氣不足而澄進己肝補益原氣，暗合病情，知非神明之默相不能也。故人呼為李割肝。,GJTS-XXD,古今圖書集成·學行典,115
主敬,雝雝在宮，肅肅在廟，不顯亦臨，無射亦保。豐城朱氏曰：雝雝和之至也，所以為治人之本也肅肅敬之，至也所以為事神之本也。不顯自其在己者言，之亦臨則指其在神者而言也，無射自其在人者言之亦保，則指其在己者。而言也己之所，處雖在於幽獨，而心之戒懼，則常若有臨之者，人之於我雖無所。厭射而心之操，存則常若有所守焉，所以為純亦不已之實也。,GJTS-XXD,古今圖書集成·學行典,161
門閥,無錫朱氏，先世業農，偶掘地，得一人頭，乃金所鑄成，不知何代物也。朱氏因居積致富，族姓綦蕃，號為金頭朱家。,WIKI,清稗類鈔,52
當染,范吉射染於張柳朔、王生，中行寅染於黃藉秦、高彊，吳王夫差染於王孫雄、太宰嚭，智伯瑤染於智國、張武，中山尚染於魏義、椻長，宋康王染於唐鞅、田不禋，此六君者所染不當，故國皆殘亡，身或死辱，宗廟不血食，絕其後類，君臣離散，民人流亡，舉天下之貪暴可羞人必稱此六君者。,CTEXT,呂氏春秋 ,129
權譎,雄山在南安，其上有飛瓦岩。相傳僧初結庵時，因山伐木。但恐山高運瓦之艱，積瓦山下。誑欲作法飛瓦砌屋，不用工師。卜日已定，遠近觀者數千人。僧偽為傭人挑瓦上山，觀者欲其速於作法，爭為搬運，頃刻都盡。僧笑曰：「吾飛瓦隻如是耳。」,WIKI,宋稗類鈔,110
孝弟,劉孝遙憐郭本情何苦，幾度思親兩鬢霜。煙鎖洹流寒咽咽，谷搖風木晝茫茫。哀猿夜下清楓淚，冷雨魂驚碧草香。彤管光輝歸柱史，鄴臺千載播餘芳。,GJTS-XXD,古今圖書集成·學行典,66
孝弟,早失恃，祖母鞠之。祖母年踰八十，篤孝，琥與妻涴滌裳服輒淚下。自學舍歸省，進食必跪。嘉靖中都御史唐胄檄旌之，未仕卒。,GJTS-XXD,古今圖書集成·學行典,57
隱逸,性介僻，篤於孝友。居親喪，勺飲不入於口五日，自壯及老，奉事如生。學行端飭，動遵古禮，平居終日不言，御童僕如對賓客。里中人敬之，冠昏喪祭，請而後行。從學者常數百。賢父兄訓子弟，必舉烈言行以示之。嘗以鄉薦試京師不利，即罷舉。或勉之求仕，則曰：伊尹守道，成湯三聘以幣；呂望既老，文王載之俱歸。今天子仁聖好賢，有湯、文之心，豈無先覺如伊、呂者乎。仁宗屢詔之，不起。人問其故，應曰：吾學未成也。公卿大夫、郡守、鄉老交章稱其賢。嘉祐中，以為本州教授，歐陽修又言之，召為國子直講，皆不拜。已而福建提刑王陶言其為妻林氏所訟，因詆烈貪詐，乞奪所受恩。司馬光為諫官，率同列爭曰：臣等每患士無名檢，故舉烈以厲風俗。烈生平操守，出於誠實，雖有迂闊不合中道，猶為守節之士，當保而全之。若夫婦不相諧，則聽之離絕，毋使節行之士為橫辱所挫。陶說遂不行。元祐初，部使者申薦之，詔從其尚，以宣德郎致仕。明年，復教授本州。在職不受廩俸，鄉里問遺絲毫無所受；家租有餘，則推以濟貧乏。卒，年七十六。,GJTS-XXD,古今圖書集成·學行典,428
正直,初，上命設督辦政務處，以恭王、李鴻藻、翁同龢、榮祿、長麟為督辦政務處王大臣。蓋上意不信任軍機，不欲以國之大政屬之，又不可輕拂慈意而易軍機也，故有是命。未幾，又命慶王入。每日，上召見軍機後，復召見督辦政務大臣。未幾，文正與翁入軍機。又未幾，恭王入軍機。未及一月，督辦政務處撤，而國之大政仍屬之軍機，於是而有戊戌之事。,WIKI,清稗類鈔,157
言語,老子曰：聰明深察而近於死者，好議人者也，博辯廣大危其身者，發人之惡者也。馬援兄子嚴敦並喜譏議，援在交趾還書戒之，曰：吾欲汝曹聞人過失，如聞父母之名耳，可得聞口不可得言也，好議論人長短妄是非政法此語吾所大惡也，寧死不願子孫有此行也。崔子玉座右銘曰：無道人之短。嵇叔夜曰：阮嗣宗口不論人過，吾每師之而未能及。程子曰：居是邦不非其大夫，此理最好。伊川見人論前輩之短曰：汝輩且取他長處。陳了翁曰：言滿天下無口過，非謂不言也，但不言人是非長短利害，所以無口過。邵康節聞人言人之惡，未嘗和。胡五峰曰：以言人不善為至戒。劉元城曰：後生未可遽立議論以褒貶，古今蓋見聞未廣涉世淺也。張南軒曰：工於論人者察己常疏。曹武惠王局量寬博，未嘗言人過。范蜀公慎默口不言人過。趙康靖公厚德長者，未嘗言人短。范文正公謹默口不言人過。崔遵度篤厚長者，口不言人是非。,GJTS-XXD,古今圖書集成·學行典,365
學問,諭及學無靜根感物，易動處事多悔即是三言尤見。近時用功之實，僕罔所知識何足以辱賢者之問。大抵三言者，病亦相因。惟學而別求靜根，故感物而懼其易動。感物而懼其易動，是故處事而多悔也。心無動靜者也，其靜也者，以言其體也，其動也者，以言其用也。故君子之學無閒於動靜，其靜也。常覺而未嘗無也。故常應其動也。常定而未嘗有也。故常寂常應常寂，動靜皆有事焉。是之謂集義，集義故能無祇悔。所謂動亦定靜，亦定者也。心一而已，靜其體也，而復求靜根焉。是撓其體也。動其用也，而懼其易動焉。是廢其用也。故求靜之心，即動也。惡動之心，非靜也。是之謂動亦動，靜亦動。將迎起伏相尋於無窮矣。故循理之謂靜，從欲之謂動，欲也者，非必聲色貨利外誘也。有心之私，皆欲也。故循理焉，雖酬酢萬變，皆靜也。濂溪所謂主靜，無欲之謂也。是謂集義者也，從欲焉，雖心齋坐忘亦動也。告子之強制正助之謂也。是外義者也。雖然僕蓋從事於此，而未之能焉。聊為賢者，陳其所見云爾。,GJTS-XXD,古今圖書集成·學行典,406
善惡,王守仁君子樂得其道，小人樂得其欲，然小人之得其欲也。吾亦但見其苦而已耳，五色令人目盲，五聲令人耳聾，五味令人口爽，馳騁田獵令人心發狂。營營戚戚憂患終身心勞，而日拙欲縱惡積以亡，其生烏在其為樂也。乎若夫君子之為善，則仰不愧俯，不怍明，無人非幽無鬼責優優蕩蕩心逸日休宗族，稱其孝鄉黨稱其悌言，而人莫不信行，而人莫不悅所，謂無入而不自得也。亦何樂如之妻弟，諸用明積德勵善，有可用之才，而不求仕人。曰子獨不樂仕乎，用明曰為善最樂也。因以四字扁其退居之軒率二子，階陽日與鄉之俊彥讀書，講學於其中已而二子學日有成登賢薦秀，鄉人嘖嘖皆曰：此亦為善最樂之效矣。用明笑曰：為善之樂大行不加窮居不損豈顧於得失榮辱之閒而論之，聞者心服僕，夫治圃得一鏡以獻於用明刮土，而視之其背，亦適有為善最樂四字。坐客嘆異皆曰：此用明為善之，符誠若亦不偶然者也。相與詠其事，而來請於予以書之。用以訓其子孫，遂以勗夫鄉之後進。,GJTS-XXD,古今圖書集成·學行典,393
正諫,顧臣愚，竊聞昔者虞不用宮之奇而晉并之，陳不用子家羈而楚并之，曹不用僖負羈而宋并之，萊不用子猛而齊并之，吳不用子胥而越并之，秦人不用蹇叔之言而秦國危，桀殺關龍逢而湯得之，紂殺王子比干而武王得之，宣王殺杜伯而周室卑；此三天子，六諸侯，皆不能尊賢用辯士之言，故身死而國亡。」,CTEXT,說苑 ,134
講學,大化之中自有安宅，此立語固有病，然當時之意卻是要見自家主宰處，所謂大化須就此識得，然後鳶飛魚躍觸處洞然，若但泛然指天指地，說箇大化便是安宅，安宅便是大化，卻恐顢頇儱侗非聖人求仁之學也。不審高明以為如何克齋，恐非熹所敢記者，必欲得之少假歲年，使得更少加功，或所見稍復有進，始敢承命耳。欽夫！為人作一克齋銘錄，呈他文數篇并往有可評處，幸與聞之，欽夫！聞老兄之風亦甚傾，企令熹致願交之意也。順之此，來不及一見，所養想更純熟。留書見儆，甚至但終有桑門伊蒲塞氣味。到家後又寄書來，與此閒親戚問湘中議論，而曰謗釋氏者不須寄來，觀此意見恐於吾儒門中全未有見。又云不如且棲心淡泊於世，少求時玩聖賢之言，可以資吾神，養吾真者，一一勘過，似此說話皆是大病，不知向來相聚亦嘗儆之否。此道寥寥，近來又為邪說汨亂，使人駭懼聞。洪适在會稽，盡取張子韶經解板，行此禍甚酷，不在洪水猛獸之下，令人寒心。人微學淺又未有以遏之，惟益思自勉，更求朋友之助，庶有以追蹤聖徒，稍為後人指出邪？徑俾不至，全然陷溺，亦一事耳。順之聞之必反以為謗子韶也。,GJTS-XXD,古今圖書集成·學行典,453
公私,唐牛僧孺近古之人所，謂私者謂苟萃於利苟處於。逸苟潤其屋者也，某以為斯皆小人之私非聖賢之私也。夫聖賢無私而不，自知其私也何。者必公其身。而私於人是不，私一身而使天下私之也胡以言之夫嬰兒見保傅之，母則詫然而識非有知而親。之利其乳而私之也櫪馬見，廝養之夫則奮然而嘶非。有知而親之利其芻粟而私，之也夫天下之人非復乳。孩櫪馬之愚也苟有公其，身而利之者孰不利而私之。乎故賢君良臣，必私天下而公其身故。天下之人皆私而親之暗君，愚臣必公天下而私其身。故天下之人皆公而疏之，人疏之者多天下欲其昌也難矣。昔大禹之手足，胝是公其身於治水也皋陶。,GJTS-XXD,古今圖書集成·學行典,261
任道,乃請徵其弟子王梓、劉季傳、韓思永、耶律有尚、呂端善、姚燧、高凝、白棟、蘇郁、姚燉、孫安、劉安中十二人為伴讀。詔驛召之來京師，分處各齋，以為齋長。時所選弟子皆幼稚，衡待之如成人，愛之如子，出入進退，其嚴若君臣。其為教，因覺以明善，因明以開蔽，相其動息以為張弛。課誦少暇，即習禮，或習書算。少者則令習拜跪、揖讓、進退、應對，或射，或投壺，負者罰讀書若干遍。久之，諸生人人自得，尊師敬業，下至童子，亦知三綱五常為生人之道。十年，權臣屢毀漢法，諸生廩食或不繼，衡請還懷。帝以問翰林學士王磐,GJTS-XXD,古今圖書集成·學行典,240
心學,皮日休大化之精，孕之曰人，大純之靈，結之曰心。心由是君，身由是臣。中既齟齬，外乃紛綸。耳厭聞義，目惡睹仁，手持亂柄，足踐禍門。舜為天子，舜不得尊，其不尊者，與心為臣。紂為天子，紂乃得尊，其得尊者，與心為君，天子之外，復有尊者，乃舜之心將舜之身。天子之外復有卑者，乃紂之心將紂之身。危乎惕哉，臣之諫君，苟輔相不明，諸侯不賓。君為穢壤，臣為賊塵，未及於斯，良可自勤。嗚呼，吾君無忽茲文。,GJTS-XXD,古今圖書集成·學行典,191
篤行,性仁厚能恤，煢周急不祈人報。景泰七年郡大饑，有司募民發粟助賑，永年傾儲得穀一千七百石輸官，有司上其事，以冠帶褒之，辭不受。太守黃堅高其義，書句于廬曰：應詔能輸千石粟，承恩留得萬年名。,GJTS-XXD,古今圖書集成·學行典,91
孝弟,石槐，永新縣令敬顏孫，年尚小，事親至孝。父病，侍湯藥，躬廁牏沐浴滌垢如是者七年，無倦。病終，哀毀骨立，柩殯在庭，鄰火延熾，仰天號慟，風反火滅。歸葬汪坑，廬墓三載。,GJTS-XXD,古今圖書集成·學行典,81
廉儉,光緒朝，浙撫衛靜瀾中丞榮光以節儉著稱，其便服多補綴痕。蓄一羊裘，鞹矣，衣以見客，不怍也。夜於簽押房閱文牘，案僅竹燈檠，熒熒如豆而已。嘗召客晚餐，肴三簋，客出，方呼燈送，僕以無燭對，客逡巡去。一日，其僕購燒餅油條二大盤，幕僚問之，則曰：「今為中丞夫人誕辰也。」,WIKI,清稗類鈔,129
剛柔,六，三德，一曰正直，二曰剛克，三曰柔克。平康正直，彊弗友剛克，燮友柔克，沈潛剛克，高明柔克。剛克柔，克者威福予奪抑揚進退之用也，彊弗友者，彊梗弗順者也，燮友者和柔委順者也，沈潛者，沈深潛退不及中者也，高明者，高亢明爽過乎中者也，蓋習俗之偏氣稟之過者也，彊弗友剛克以剛，克剛也，燮友柔克以柔，克柔也，沈潛剛克以剛，克柔也，高明柔克以柔，克剛也。全朱子曰：克治也，言人資質沈潛者，當以剛治之。林氏曰：三德者，聖人所以臨機制變，為皇極之用，而權其輕重也。彊禦弗順之世，則用剛克以治之，和順之世則用柔克以治之，一于剛則失之亢，一于柔則失之懦。聖人宰制天下之權，可謂盡矣。又五曰惡，六曰弱。惡者剛之過也，弱者柔之過也，王氏炎曰：惡者小人之剛自暴者也，弱者小人之柔自棄者也。呂氏曰：弱何以與六極，蓋弱人之大患，人所以不自強于善，或牽引入于惡，而不能自拔，皆弱故也，故特以居六極之終。,GJTS-XXD,古今圖書集成·學行典,385
是非,然則是非隨眾說而為正非，己所獨了則犯眾者為非，順眾者為是，故人處權乘勢，處所是之地，則人所不得非也。《荀子‧修身篇》：非我而當者，吾師也；是我而當者，吾友也。是謂是，非謂非曰直。《榮辱篇》：凡鬥，必自以為是，而以人為非也。己誠是也，人誠非也，則己君子，而人小人也。《王制篇》：是非不亂，則國家治。《韓非子‧顯學篇》：人主之於聽學也，若是其言，宜布之官而用其身；若非其言，宜去其身而息其端。今以為是也，而弗布於官；以為非也，而不見其端。是而不用非而不息，亂亡之道也。,GJTS-XXD,古今圖書集成·學行典,232
學問,示喻縷縷備悉然，其大概皆自恕之詞以此存心，亦無惑乎。德之不進而業之不修也。吾人為貧只有祿仕一途，可以苟活無害於義。彼中距臨安不遠，豈不能一為參選計而長此羈旅乎。此則未論義理而只以利害計之，亦未得為是也。大抵是目前為學，只是讀史傳說世變其治經，亦不過是記誦編節向外意多，而未嘗反躬內省以究義理之歸。故其身心放縱念慮粗淺於自己，分上無毫髮得力處此，亦從前師友與有責焉，而自家受病比之他人尢更重害，此又姿稟不美而無以洗滌變化之罪也。,GJTS-XXD,古今圖書集成·學行典,213
孝弟,王曇，字公慶，居家孝友，勤學善書，嘗訓蒙閭里，得一美味即持歸奉母，遇朔望必齋戒昧爽，籲天祝延母壽。母嘗病痰，弱不能吐，曇以口吸出之。,GJTS-XXD,古今圖書集成·學行典,66
心意,象曰：由豫大有得，志大行也。由己而致天下於樂豫，故為大有得，謂其志得大行也。誠齋楊氏曰：神禹集治水之大勳，伊尹任伐桀之大事，周公決東征之大議，此皆大有得之事，故曰志大行也。,GJTS-XXD,古今圖書集成·學行典,86
功名,大寒既至，民煖是利；大熱在上，民清是走。是故民無常處，見利之聚，無之去。欲為天子，民之所走，不可不察。今之世，至寒矣，至熱矣，而民無走者，取則行鈞也。欲為天子，所以示民，不可不異也。行不異，亂雖信今，民猶無走。民無走，則王者廢矣，暴君幸矣，民絕望矣。故當今之世，有仁人在焉，不可而不此務，有賢主不可而不此事。,CTEXT,呂氏春秋 ,154
前知,無性知者。狌狌知往，鳱鵲知來，稟天之性，自然者也。如以聖人為若狌狌乎。則夫狌狌之類，鳥獸也。童謠不學而知，可謂神而先知矣。如以聖人為若童謠乎。則夫童謠者，妖也。世間聖神，以為巫與。鬼神用巫之口告人。如以聖人為若巫乎。則夫為巫者，亦妖也。與妖同氣，則與聖異類矣。巫與聖異，則聖不能神矣。不能神，則賢之黨也。同黨，則所知者無以異也。及其有異，以入道也。聖人疾，賢者遲；賢者才多，聖人智多。所知同業，多少異量；所道一途，步騶相過。事有難知易曉，賢聖所共關思也。若夫文質之復，三教之重，正朔相緣，損益相因，賢聖所共知也。古之水火，今之水火也。今之聲色，後世之聲色也。鳥獸草木,GJTS-XXD,古今圖書集成·學行典,283
孝弟,一日父病劇，刲股和糜進，父飲之，霍然重生三十載。萬曆八年起鳳成《明經》，謁選除崧縣簿，位不配德，歸田作別業於先隴。臺司累表其門，曰孝子閭。,GJTS-XXD,古今圖書集成·學行典,69
孝弟,賈璉，家貧以賣扇為業，且為人子弟授句讀，每辰出市一餅歸啖其母，時物有先登者，輒易之跪而上食，冬月以所贏毫末買炭置母爐中，與其妻枵腹而忍凍，鄉黨稱焉，知縣劉尚禮以孝旌之。,GJTS-XXD,古今圖書集成·學行典,84
論威,義也者，萬事之紀也，君臣上下親疏之所由起也，治亂安危過勝之所在也。過勝之，勿求於他，必反於己。人情欲生而惡死，欲榮而惡辱。死生榮辱之道一，則三軍之士可使一心矣。,CTEXT,呂氏春秋 ,80
技勇,拳術分內外二家，而世人所能者，外家為多，然無論內外家，於沈托分閉起頓諸法，必使各盡其妙，而又調之以氣，會之以理，運之以神，以成一式，則五寸之矩不難盡天下之方。且練習時最重下部，下部為百骸之基礎，下部不固，無論如何，終不足以應大敵，如秋葉之易落，非質有殊也，著於枝者不固也。拳術家所演各技之名稱其略如下，蓋宣統辛亥九月，有人聞之於拳師戴錦唐、李勤波、李春如三人也。,WIKI,清稗類鈔,181
雜藝,弧矢之利，以威天下，先王所以觀德擇賢，亦濟身之急務也。江南謂世之常射，以為兵射，冠冕儒生，多不習此；別有博射，弱弓長箭，施於準的，揖讓昇降，以行禮焉。防禦寇難，了無所益。亂離之後，此術遂亡。河北文士，率曉兵射，非直葛洪一箭，已解追兵，三九讌集，常縻榮賜。雖然要輕禽，截狡獸，不願汝輩為之。,CTEXT,顏氏家訓 ,144
聖門諸賢,劉子翬孝為百行之宗，行純則性通，行虧則性賊。二者常相因焉，本同故也。孝以敬為本，而敬者修性之門也。自天子達於庶人，孝之事雖不同，同本於敬。事親而不敬，何以為孝乎。成百善戢千非，惟此心而已。敬心而發孝於其親矣。推於兄弟恭而友者，是其應也。推於夫婦和而順者，是其應也。推於親黨朋友恭而睦同而信者，是其應也。推於事君治人忠而恕廉而勩者，是其應也。是數者，一不應焉，非孝也。借曰孝焉，敬心必不純也，海之支流必鹹，玉之棄屑必潤，中存是心，發無不應也。是知孝子之心，萬慮俱忘，惟一敬念而已，視如對日星，聽如警雷霆，食如盤誦銘，寐如几宣箴，坐如立記過之史，行如隨糾非之吏，不期肅而自肅焉，念之，所通無門無旁，塞乎天地，橫乎四海，莫知其紀極也。昔人有發塚而夢通，齧指而心動者。在其知覺中，有如影響至於鬼神之祕，禽魚之微，草木之無，知皆可感格，非譎異也，自然也。敬心既純，大本發露，虛明洞達，躍如於兢兢肅肅之中，此至孝之士所以行成於外，而性修乎內也。,GJTS-XXD,古今圖書集成·學行典,416
讀書,今欲直得聖人本意不差，未須理會經，先須於論語孟子中專意看他，切不可忙；虛心觀之，不須先自立見識，徐徐以俟之，莫立課程。看經書與看史書不同：史是皮外物事，沒緊要，可以劄記問人。若是經書有疑，這是切己病痛。如人負痛在身，欲斯須忘去而不可得。豈可比之看史，遇有疑則記之紙耶。向時有一截學者，貪多務得，要讀周禮、諸史、本朝典故，一向盡要理會得許多沒緊要底工夫，少刻身己都自恁地顛顛倒倒沒頓放處。如喫物事相似：將甚麼雜物事，不是時節，一頓都喫了，便被他撐腸挂肚，沒奈何他。今人只為不曾讀書，秪是讀得麤書。凡讀書，先讀語孟，然後觀史，則如明鑑在此，而妍醜不可逃。若未讀徹語孟中庸大學便去看史，胸中無一箇權衡，多為所惑。又有一般人都不曾讀書，便言我已悟得道理，如此便是惻隱之心，如此便是羞惡之心，如此便是是非之心，渾是一箇私意，如近時祧廟可見。,GJTS-XXD,古今圖書集成·學行典,365
當賞,秦小主夫人用奄變，群賢不說自匿，百姓鬱怨非上。公子連亡在魏，聞之，欲入，因群臣與民從鄭所之塞。右主然守塞，弗入，曰：「臣有義，不兩主。公子勉去矣。」公子連去，入翟，從焉氏塞，菌改入之。夫人聞之，大駭，令吏興卒，奉命曰：「寇在邊。」卒與吏其始發也，皆曰「往擊寇」，中道因變曰：「非擊寇也，迎主君也。」公子連因與卒俱來，至雍，圍夫人，夫人自殺。公子連立，是為獻公，怨右主然而將重罪之，德菌改而欲厚賞之。監突爭之曰：「不可。秦公子之在外者眾，若此則人臣爭入亡公子矣。此不便主。」獻公以為然，故復右主然之罪，而賜菌改官大夫，賜守塞者人米二十石。獻公可謂能用賞罰矣。凡賞非以愛之也，罰非以惡之也，用觀歸也。所歸善，雖惡之賞；所歸不善，雖愛之罰；此先王之所以治亂安危也。,CTEXT,呂氏春秋 ,329
廉儉,東阿周天爵初任懷遠令，單車赴任，久之，始迓其母妻至署。夫人事紡績，官舍蕭然。適度歲，僚眷相往還，而夫人無命服，懷遠地僻不易購，周又不欲假諸縉紳家，典史孔某，平陽世家也，檢笥中舊七品服獻之，始得賀歲成禮。,WIKI,清稗類鈔,101
遭際,大中祥符間，天書屢降。天子崇信，天下無慮皆神事矣。寇準是的出為外官，又不信天書，上益疏準。最後京兆府都監朱能復獻天書，上以問王旦。旦曰：「始不信天書者準也。今天書降準所，當令準上之，則百姓將大服，而疑者不敢不信也。」上從之，使中貴人逼準。朱能素事宦者周懷政，而準婿王曙居中，與懷政善，勸準與能合，準始不肯。曙固要準，準因此復為中書侍郎同平章事。天禧三年也，以王子明之賢，為依回封祀，遂為白璧之瑕。迨後追歎李文靖之先見，遺令貶損以飾終，已無及矣。獨計以萊公之剛正，何以亦附朱能成此過舉？乃知迫於上命，情事如此。,WIKI,宋稗類鈔,254
講學,謂死得有著落，善道謂善其道，猶工欲善其事，善於其職之善，守死所以善道，篤有厚意深字說，不盡守死，只是以死自守，不必謂死得有著落，蓋篤信乃能好學，而守死乃能善道也。又能篤信好學，然後能守死善道，又篤信所以能守死好學，所以能善道，又篤信不可以不好學，守死須要善得道，又篤信好學須要守死善道，且如自己為學官、為館職，遇朝廷有利害得失，或是宰執臺諫，所當理會者他不理會，自己要緘默又不忍國家受禍，要出來說又有出位謀政之嫌，如之何？則可曰若任他事，卻不可。若以其理告君，何故不可？若是大事繫國家安危、生靈休戚，豈容緘默？館職又與學官不同，神宗固嘗許其論事矣。但事之小者則亦不必每事數言也。子欲居九夷，與乘桴浮海同意，當時傷道之不行、中國之陋，實起欲居九夷之念，己而不去，亦是順理，都無私意。君子居之，何陋之有？,GJTS-XXD,古今圖書集成·學行典,350
君道,齊人弒其君，魯襄公援戈而起曰：「孰臣而敢殺其君乎？」師懼曰：「夫齊君治之不能，任之不肖，縱一人之欲以虐萬夫之性，非所以立君也。其身死自取之也；今君不愛萬夫之命而傷一人之死，奚其過也。其臣已無道矣，其君亦不足惜也。」,CTEXT,說苑 ,107
善惡,毀譽雜至觀其事，則毀譽明，善惡混淆公其心，則善惡判，此在上之職也，若智效一職行其所，當為而不問毀譽立乎，其中道則善惡自黑白也。能自遂者未必能成人，自敗者必罔人，能自儉者未必能周人，自恣者必害人，然此，無他為善難為惡易也。勝於己者必師，拙於己者可役，愛於己者知善，而不知惡憎於己者見惡而不見善。《讀書錄》：陽明者善也，陰濁者惡也，人見天地晴明則心意舒暢，見天氣陰晦則心意黯慘，亦可以驗好善惡，惡之一端。一念之善景星慶雲，一念之惡烈風疾雨。《螢雪叢說》：善惡若無報，乾坤必有私，此古語也。善惡到頭終有報，只爭來速與來遲，此古詩也。或者執其為善未必福，為惡未必禍之說。遂以謂善惡莫執，無應妄起，輕福遠禍之心果能無應也耶。夫善有善報，善人為善而天或不以善報，非無報也。惡有惡報，惡人為惡而天或不以惡報，非無報也，蓋未報也。所謂未報者乃其未熟故耳，逮夫熟時則其報之也，其效如捷胡不觀。《大藏經》云：善若無報，其善未熟，其善熟時必受其福，惡若無報，其惡未熟，其惡熟時，必受其苦。,GJTS-XXD,古今圖書集成·學行典,433
衰制,是故民之所以不亂者，上有吏；吏之所以無姦者，官有法；法之所以順行者，國有君也；君之所以位尊者，身有義身有。義者、君之政也，法者、君之命也。人君思正以出令，而貴賤賢愚莫得違也，則君位於上，而民氓治於下矣。人君出令而貴臣驕吏弗順也，則君幾於弒，而民幾於亂矣。夫法令者，君之所以用其國也。君出令而不從，是與無君等。主令不從則臣令行，國危矣。,CTEXT,潛夫論 ,167
文章,古人之文，宏材逸氣，體度風格，去今實遠；但緝綴疏朴，未為密緻耳。今世音律諧靡，章句偶對，諱避精詳，賢於往昔多矣。宜以古之製裁為本，今之辭調為末，並須兩存，不可偏棄也。,CTEXT,顏氏家訓 ,83
分職,棗，棘之有；裘，狐之有也。食棘之棗，衣狐之皮，先王固用非其有，而己有之。湯、武一日而盡有夏、商之民，盡有夏、商之地，盡有夏、商之財，以其民安而天下莫敢之危，以其地封而天下莫敢不說，以其財賞而天下皆競，無費乎郼與岐周，而天下稱大仁、稱大義，通乎用非其有。,CTEXT,呂氏春秋 ,126
心度,能越力於地者富，能起力於敵者強，強不塞者王。故王道在所聞，在所塞。塞其姦者必王，故王術不恃外之不亂也，恃其不可亂也。恃外不亂而治立者削，恃其不可亂而行法者興。故賢君之治國也，適於不亂之術。貴爵則上重，故賞功爵任而邪無所關。好力者其爵貴，爵貴則上尊，上尊則必王。國不事力而恃私學者，其爵賤，爵賤則上卑，上卑者必削。故立國用民之道也，能閉外塞私而上自恃者，王可致也。,CTEXT,韓非子 ,181
學思,易其惡則剛柔皆善，有嚴毅慈順之德，而無彊梁懦弱之病矣。致其中，則其或為嚴毅，或為慈順也，又皆中節，而無太過不及之偏矣。故先覺覺後覺，闇者求於明，而師道立矣。師者所以攻人之惡，正人之不中而已矣。,GJTS-XXD,古今圖書集成·學行典,96
性,《易》曰：唯深也，故能通天下之志；唯幾也，故能成天下之務；唯神也，故不疾而速，不行而至，聖人之謂也。問曰：人之性猶聖人之性，嗜慾愛憎之心，何因而生也。曰：情者，妄也，邪也。邪與妄則無所因矣。妄情滅息，本性清明，周流六虛，所以謂之能復其性也。《易》曰：乾道變化，各正性命。《論語》曰：朝聞道，夕死可矣。能正性命故也。問曰：情之所昏，性即滅矣，何以謂之猶聖人之性也。曰：水之性清，其渾之者，泥沙也。方其渾也，清性，豈遂無有耶。久而不動，泥沙自沈，清明之性，鑒於天地，非自外來也。故其渾也。性本弗失，及其復也，性亦不生，人之性亦猶水也。問曰：人之性本皆善,GJTS-XXD,古今圖書集成·學行典,274
貫,伊尹既復政厥辟，將告歸，乃陳戒于德，曰：嗚呼。天難諶，命靡常，常厥德，保厥位，厥德靡常，九有以亡，夏王弗克庸德，慢神虐民，皇天弗保，監于萬方，啟迪有命，眷求一德，俾作神主，惟尹躬暨湯，咸有一德，克享天心，受天明命，以有九有之師，爰革夏正。一德純一之德不雜不息之義，即上文所謂常德也。問咸有一德竊謂一者，是純一而不雜，德至于純一而不雜所謂至德也，所謂純一而不雜者蓋歸于至當無二之地，無纖毫私意人欲閒雜之猶易之恆中庸之誠也，說者多以咸有一德為君臣同德，咸有一德固有同德意而一非同也，言君臣皆有此一德而已，朱子曰：此篇先言常德庸德，後言一德則一者常一之謂。非天私我有商，惟天佑于一德，非商求于下民，惟民歸于一德，德惟一，動罔不吉，德二三，動罔不凶，惟吉凶不僭，在人，惟天降災祥，在德。二三則雜矣，德之純則無往而不吉，德而雜則無往而不凶。張氏曰：一者純乎天理，二三者雜於人欲，天理無往而不吉，人欲無往而不凶，以其體即凶也。,GJTS-XXD,古今圖書集成·學行典,407
孝弟,花奔孝子，不知姓氏，日負薪以市，嘗雪中至學宮。教諭干鳳見其衣敝肘露膝穿，謂曰：何不以薪所易者置衣也。對曰：小人有母，不暇自為耳。鳳曰：汝有妻乎。果何衣也。曰：以新者奉母，而脫母之舊以為妻蔽體耳。鳳曰：孝子。出千錢以贈，卻不受，固與之則曰：當為公供薪月餘。果載薪至，鳳堅辭之，則夜載而投學舍之園中。鳳蹤跡，其人竟不得。或云居花奔岡。,GJTS-XXD,古今圖書集成·學行典,165
孝弟,生而母沒。年數歲，問母所在，家人告以死生之分，敷雖童蒙，便有思慕之色。年十許歲，求母遺物，而散施已盡，唯得一畫扇，乃緘錄之，每至感思，輒開笥流涕。見從母，常悲感哽咽。性整貴，風韻甚高，好讀元書，兼屬文論，少有盛名。高祖見而愛之，以為世子中軍參軍。及遷黃門侍郎，始興王濬後軍長史，司徒左長史。未拜，父在吳興亡，報以疾篤，敷往奔省，自發都至吳興成服，凡十餘日，始進水漿。葬畢，不進鹽菜，遂毀瘠成疾。世父茂度每止譬之，輒更感慟，絕而復續。茂度曰：我冀譬汝有益，但更甚耳。自是不復往。未期而卒，時年四十一。世祖即位，詔曰：司徒故左長史張敷，貞心簡立，幼樹風規。居哀毀滅，孝道淳至，宜在追甄，於以報美。可追贈侍中。於是改其所居稱為孝張里。,GJTS-XXD,古今圖書集成·學行典,314
隱逸,夫鳥居山上，曾巢木末，魚潛川下，窟穴沙泥，豈好異哉。蓋性然也。故有忽白璧而樂垂綸，負玉鼎而要卿相，行藏紛糾，顯晦踳駮，無異火炎水流，圓動方息，斯則廟堂之與江海，蓬戶之與金闔，並然其所然，悅其所悅，余每思濯清瀨，息椒丘，寤寐永懷，其來尚矣。所居東陽郡金華山，山川秀麗，皋澤坱鬱，若其群峰疊起，接漢連霞，喬林布濩，春青冬綠，回溪映流，則千仞洞底，膚寸雲合，必千里雨散，所住三面，山皆周繞，有象郛郭，南則平野蕭條，極目通望，東西帶二澗，則四時飛流泉，瀾清微澍，滴瀝生響，白波跳沫，洶湧成音，楓楮椅櫪之樹，梓柏桂樟之木，分形異色，千族萬種，結朱實，苞綠裏，搖白蔕，抽紫莖，橚矗苯䔿，梢風鳴籟，垂柯簷戶，布葉房櫳，中谷澗濱，華葩攢列，至於青春受謝，萍生泉動，則都梁含馥，懷香送芬，長樂負霜，宜男泫露，芙蕖紅菙，照水皋蘇，縹葉從風，憑軒永眺，蠲憂忘疾，歲始年季，農隙時閑，濁醪初濟，縹清新則有田家野老，提壺共至，班荊林下，陳樽置爵，酒酣耳熱，屢舞嚾呶，盛論箱庾，高談穀稼，不求於世，不迕萬物，莫辨榮辱，匪知毀譽，浩蕩天地之閒，心無怵惕之警。,CTEXT,藝文類聚 ,464
志道,為臨洮衛軍士，戌蘭州。年二十，聽人講《大學》首章，奮然感動。聞段可久集諸儒論學時，往聽焉。可久勖以聖賢可學而至教示方途，遂究通《五經》。篤信力行，存省真純，發言不妄，見者稱曰：濂洛關閩君子也。諸儒初猶與坐講，既尊為畏友，遂為遠邇所宗。西安李錦薛敬之，咸信重之，恭順侯吳瑾鎮陝，是為本軍總兵延桂訓子，累請不赴，曰：本軍見役死，不敢避若，欲訓子，禮無往教。始令子就學，後移居于州之小泉，深衣幅巾，動必以禮，成紀之人薰化其德，而可久時時過訪之，時論廷芳之于可久，始若張橫渠之于范仲淹，後若朱紫陽之于蔡元定也。迨老以父雲游，四方訪求不遇，卒逆旅舍，而遺風餘韻猶在隴西閒。,GJTS-XXD,古今圖書集成·學行典,281
隱逸,呂徽之家仙居萬山中。博學能詩文，而安貧樂道。常逃其名，耕漁以自給。一日詣富家易穀種，大雪立門下，人弗之顧。徐至庭前，聞東閣中有人分韻作雪詩。一人得滕字，苦吟弗就。先生不覺失笑。諸貴遊子弟輩聞得，遣左右詰之。先生初不言，眾愈疑。親自出見，先生露頂短褐，布襪草屨，輒侮之。」詢其見笑之由，先生不得已,WIKI,宋稗類鈔,147
虛心,明劉黻桂陽令徐君次逵，治桂陽踰六載，嘗飭其退食之堂顏之，曰：思補閒以問予。乃嘆曰：美哉，次逵之名其堂也。是善用其思而知所補者也。孟子曰：心之官則思，思則得之，不思則不得也。思而別用，則心為形役與無思同。次逵之思用於補以名堂，蓋知所務而知所補哉，夫補者裨益其缺漏，使歸於完美，然必補於己者周全而無罅隙，然後可以補於人，因以補於時未補於己，而能有補於人，吾蓋未之信也，夫進思盡忠退思補過，宰相大臣之事。而縣令尤急，蓋縣令親民之官百責所萃，小民之所仰望上官之所督備，有一之不善吾之過也。,GJTS-XXD,古今圖書集成·學行典,240
諫諍,淳郡王奕誴為宣宗之子，喜滑稽。孝欽后訓政，王欲有所獻，而二內侍索賄，無則阻之。王怒，乃手持黃花魚一盤，獻諸孝欽。孝欽問：「何自攜來？」王曰：「二內侍索賄，臣無有，故手持以來耳。」孝欽大怒，乃罪二內侍。,WIKI,清稗類鈔,100
德化,及其乖戾，天之尊也氣裂，地之大也氣動，山之重也氣徙，水之流也氣絕之，日月神也氣蝕之，星辰虛也氣隕之，旦有晝晦，宵有，大風飛車拔樹，僨電為冰，溫泉成湯，麟龍鸞鳳，蝥蠈蝝蝗，莫不氣之所為也。以此觀之，氣運感動，亦誠大矣。變化之為，何物不能？,CTEXT,潛夫論 ,118
篤行,少有令姿耽意經籍，年十五通《毛詩》、《三禮》、《春秋》，遂以學行知名，公府以其有用世才，常詣其廬籌咨理道，數被辟命，皆不就，熹平末，張角袁術起，難天下大亂，正每仰觀天象，知漢曆之不長，輒掩涕太息，或勸之仕，嘆曰：潛龍以不見為德君，子以藏寶自完，吾惟俟，時何迺相迫邪，賦性高潔，貧寒不戚，志在規俗，躬耕自贍，暇即講詩書，陳禮法，遠近多從之遊，鄉間或少為不善，必相戒，曰：吾伯和得無入於耳否，有不平者，多詣正直之，隱士南陽，車遂聞正令名不遠千里投正，正與同志恩如兄弟，數年中，遂得病，正為傾家救卹病篤，正呼遂字曰：德陽君更有以見屬否？遂瞪視曰：以死累君，言訖而絕。正為停柩於堂，殯殮之禮一視兄弟之喪，躬送喪於南陽而返粵，產素多奇瑰之貨，番禺為都會商，賈湊集貿，遷易以致富，加以彝獠叢雜習，尚輕悍未嘗，知學感正，清白偷俗自爾日變，建安中正卒，葬番禺之東，眾為刻碑，表曰：有漢徵士董君之墓。過者必式晉隆，和中南海太守袁宏追，想其風采，乃訪求世族，條列行誼聞于朝，有詔旌表門閭墓禁樵牧。,GJTS-XXD,古今圖書集成·學行典,438
邪正,夫禮義之失，至於君不君，臣不臣，父不父，子不子，其意皆以為善為之，而不知其義，是以被之空言而不敢辭。夫邪正之不同也，不啻若黑白。使天下凡為君子者皆如顏淵，凡為小人者皆如桀蹠，雖微《春秋》，天下其孰疑之。天下之所疑者，邪正之閒也。其情則邪，而其跡若正者有之矣。其情以為正，而不知其義以陷於邪者有之矣。此《春秋》之所以丁寧反覆於其閒也。宋襄公，疑於仁者也。晉荀息，疑於忠者也。襄公不修德，而疲弊其民以求諸侯,GJTS-XXD,古今圖書集成·學行典,201
孝弟,徐以中，洋邑庠生，母王氏早逝，以中哀痛不衰，事繼母席氏恭敬如其母。兄乾亨吏蕭州，坐罪。其父隨居，病故。以中隻身徑往，計程五千餘里，不避艱險，赴河西巡按鄭乞免兄罪。時甘肅巡撫陳憐其至性，給牛車俾扶柩還葬。以中之行也，繼母脫金環為路費。及歸，復以完母。鄉人重之。隆慶閒旌表。庭有嫡母何氏庶母董氏生母郭氏，撫育讀書。慶隆五年舉進士，不仕，上陳情表，孝養三親而卒。崔官，庠生，幼喪父，母何氏撫養成立，力耕養母。母病，官三割股而痊。隆慶元年旌表。浦卲，無錫民，賊縛其父虞，將殺之。卲以首迎刃而死，父得免。,GJTS-XXD,古今圖書集成·學行典,247
算地,聖人非能以世之所易，勝其所難也；必以其所難，勝其所易。故民愚，則知可以勝之；世知，則力可以勝之。民愚，則易力而難巧；世巧，則易知而難力。故神農教耕而王天下，師其知也；湯武致強而征諸侯，服其力也。今世巧而民淫，方倣湯武之時，而行神農之事，以隨世禁，故千乘惑亂。此其所加務者，過也。,CTEXT,商君書 ,139
孝弟,史思賢，母芮氏得危疾，醫罔效，思賢焚香籲天，欲刲心以療母，橫匕首于鑪，祈神允許，必須母子俱全，有一不免則不敢自殘，懸立匕首於空中，以示感格。如是者累夜虔禱不已。一夕夜半，匕首忽自立，於空旋攬，自刺揣得肉物如拇許，割取之，熟以進母，母疾愈。鄉鄰聞於縣，旌表之。,GJTS-XXD,古今圖書集成·學行典,129
孝弟,艾春字德元，甫生三月而孤，母耿氏時時抱遺孤，痛哭至喪，明備嘗艱苦，鞠春有成，春念母恩，志圖終養。母曰：先人捐性命策功勳爾，乃斬然棄乎。春涕泣曰：敢不唯命。遂勉襲指揮職，當道知其才舉任把總者，四春痛母之盲，不欲遠違，定省晨夕，供奉未嘗委人，母病癰為吮之服藥，而愈及居喪，哀毀骨立，乞終養，既葬廬于墓側，亡何日本來貢道定海，當道委春視衛篆，春不得已服，衰治事制馭，有方終無忘蓼莪之思，至今人稱艾孝子云。,GJTS-XXD,古今圖書集成·學行典,199
寺碑,臣聞道階八地，猶見后妃，願生千佛，無匪賢聖，汲引之義雖同，隨機之感非一，至如媯汭有禮，皇源所以前興，周女斯歸，陳宗所以流慶，大矣哉。神基帝系，淑聖重光者也。慈訓太后，德佐初九，道暉上六，居天上天中之極，處大任大姒之尊，蘋藻之化斯深，葛覃之風彌遠，皇帝膺茲上聖，契彼援神，愛敬在乎一人，德教形乎四海，是以明星皎皎，流半月之光，甘露團團，灑如飴之味，嘉禾自秀，浪井恆清，天降徵祥，日聞書府，自大明紹運，神武應期，至道傍通，無思不格，戊己校尉，西關玉門，伏波將軍，南表銅柱，方使三千世界，百億須彌，同望飛輪，共稟玄德，元嘉三年正月二十一日詔旨，仰惟聖德，方被兆民，乃敕有司，改東成里為孝義里，昔岱山徙號，重華著其受終，德水移名，秦人表其嘉運，豈若盡在輿地，書茲里門，仰述天經，光臨父母，臣陵稽首。乃作銘曰：願此良因，宜資貴親，三乘並策，四梵為賓，紺殿安坐，蓮花養神，燈前禮佛，地後邊身，並濟含識，咸歸至真，國家隆盛，同響遐慶，謹勒豐碑，陳其舞詠。,CTEXT,藝文類聚 ,420
婚姻,州小吏某偵其事，豔徐富，求婿徐。徐以憤姜故，徑許某。女聞之，斷裙帶自縊，帶絕，女墮，家人救，得活。徐曰：「汝求死，將背父從所歡耶？」女曰：「然。父舍鳳麟許豚豕，兒寧死。兒誠知違父不孝，私約不貞。然已誤於初矣，儻鮮克有終，將狗彘不食矣。」徐曰：「孩子抝至此乎？然婚以強合，吾恥之。」終不許姜。女曰：「不姜適，誰敢違親！親恤女，終不嫁，可矣。」徐笑諾。女自此閉門誦佛，雖親串，罕覯其面，人亦無與論婚者。,WIKI,清稗類鈔,199
孝弟,徐瀚，少讀書，性友孝，父鏸疾篤，醫藥罔效，瀚憂恐，乃刲股和羹以進，疾遂愈，士大夫咸贈詩，文推官張嵩為誌其墓。王以謙刲股愈親，賜旌表。王猷，丙子鄉薦任知縣，青衿時二次刲股愈親旌獎。辛光前十三歲，刲股救親，院司旌獎，勒名旌善亭。,GJTS-XXD,古今圖書集成·學行典,112
學問,故心外無學。是故於父子盡吾心之仁於君臣，盡吾心之義，言吾心之忠信，行吾心之篤敬懲。心忿窒，心欲遷，心善改，心過處事接物無所往而非求盡吾心，以自慊也。譬之植焉，心其根也學也者，其培壅之者也，灌溉之者也，扶植而芟鋤之者也，無非有事於根焉耳矣。朱子白鹿之規，首之以五教之目，次之以為學之方，又次之以處事接物之要。若各為一事而不相蒙者，斯殆朱子平日之意。所謂隨事精察而力行之庶幾，一旦貫通之妙也。歟然而世之學者，往往遂失之支離。瑣屑色莊外馳而流入於口耳聲利之習，豈朱子之教使然哉。故吾因諸士之請而特原其本以相勗，庶幾乎。操存講習之，有要亦所以發明，朱子未盡之意也。,GJTS-XXD,古今圖書集成·學行典,278
水旱,議者貴其辭約而指明，可於眾人之聽，不至繁文稠辭，多言害有司化俗之計，而家人語。陶朱為生，本末異徑，一家數事，而治生之道乃備。今縣官鑄農器，使民務本，不營於末，則無饑寒之累。鹽、鐵何害而罷？,CTEXT,鹽鐵論 ,94
孝弟,周彥通，紹興中，葬母藥山，廬於墓下，二紀乾道，四年連夕，甘露降墓松上。陳守巖肖狀以聞，彥通力辭，乃紀以詩。紹興閒，居澬江積學能文操行醇固兄弟九人，元亮居長，盡以財產給弟，纖毫無取，友于之風傳於百世。,GJTS-XXD,古今圖書集成·學行典,99
前知,性須任耳目以定情實。其任耳目也，可知之事，思之輒決；不可知之事，待問乃解。天下之事，世間之物，可思而，愚夫能開精；不可思而知，上聖不能省。孔子曰：吾嘗終日不食，終夜不寢以思，無益，不如學也。天下事有不可知，猶結有不可解也。見說善解結，結無有不可解。結有不可解，見說不能解也。非見說不能解也，結有不可解。及其解之，用不能也。聖人知事，事無不可知。事有不可知，聖人不能知，非聖人不能知，事有不可知。及其知之，用不知也。故夫難知之事，學問所能及也；不可知之事，問之學之，不能曉也。先知其幾於神乎。敢問先知。曰：不知。知其道者其如視，忽、眇、綿作昺。先甲一日易，後甲一日難。,GJTS-XXD,古今圖書集成·學行典,283
言語,顧司空未知名，詣王丞相。丞相小極，對之疲睡。顧思所以叩會之，因謂同坐曰：「昔每聞元公道公協贊中宗，保全江表，體小不安，令人喘息。」丞相因覺，謂顧曰：「此子珪璋特達，機警有鋒。」會稽賀生，體識清遠，言行以禮。不徒東南之美，實為海內之秀。,CTEXT,世說新語 ,117
篤行,楊大，字子澄，莊簡公成叔子至性惇篤，弱冠有志理學，師事王敬臣。每聽講歸，歌詠自得，輒有吟風弄月之趣。洎嫡母喪，哀毀逾眾。及生母卒，悲哀思慕猶如孺子。事伯兄大潤友，愛恭敬。沒為執喪，盡禮。仲兄夭季弟亦早世，育其三女，擇儷名閱。丁巳戊午間，歲不稔，民閒死亡相枕，大奔走掩骼。丙寅，遘周忠介公難，首倡斂貲眾，咸指目。時鉤黨甚急，有從之索，助籍請削請毀者，笑而不答，卒不毀亦不洩也。遇朋友急難，無不援手，不以利害易志。教子弟以義方，坐無雜賓，室無旁色，逾艾之年猶唔一室，手不釋卷，所編纂《家乘》等集，凡若干卷。卒年五十有九。學者私諡端孝先生。,GJTS-XXD,古今圖書集成·學行典,267
奢汰,賈似道為相日，令陳振、譚玉、趙與楠等，廣收奇玩珍寶。餘玠有玉帶殉葬，發塚取之。劉震孫有玉鉤桶不獻，輒罷去。人有珍異，求不能得，則以事罪之。建多寶閣，一日一登玩。一云：秋壑當軸以來，收畜古銅器，法書名畫，金玉珍寶，俱付廖群玉辨驗。其所狎妓曰潘稱心。,WIKI,宋稗類鈔,123
聖人,朱熹放勳始欽明，南面亦恭己大哉。精一傳萬世，立人紀猗歟歎，日躋穆穆歌，敬止戒獒光，武烈待旦起，周禮恭惟千載心，秋月照寒水，魯叟何常師，刪述存聖軌。,GJTS-XXD,古今圖書集成·學行典,73
恬退,父思話。永明五年，惠基遷太常，加給事中。初，思話先於曲阿起宅，有閒曠之致。惠基嘗謂所親曰：須婚嫁畢，當歸老舊廬。立身退素，朝廷稱為善士。《顧歡傳》：歡，吳郡鹽官人。太祖輔政，悅歡風教，徵為揚州主簿，遣中使迎歡。及踐阼，乃至。歡稱山谷臣顧歡，上表曰：臣志盡幽深，無與榮勢，自足雲霞，不須祿養。請從此退。歡東歸，上賜麈尾、素琴。永明元年，詔徵歡為太學博士，不就徵。歡晚節服食，不與人通。每旦出戶，山鳥集其掌取食。《王思遠傳》：思遠以從兄晏為尚書令，不欲並居內臺權要之職，上表固讓。曰：近頻煩歸啟，實有微概。陛下矜遇之厚，古今罕儔。臣若孤恩,GJTS-XXD,古今圖書集成·學行典,267
處世,吾輩今日事事做不得，只有向裏存心，窮理與外人無交涉，然亦不免違條礙貫，看來無著力處，只有更攢近裏面安身立命耳。,GJTS-XXD,古今圖書集成·學行典,55
孝弟,兄弟孝養，閨門雍和，後進之士皆推慕其風。及遭黨錮，發憤著書數萬言，號曰陳子。黨禁解，四府並命，無所屈就。遭父憂，每哀至，輒歐血絕氣，雖衰服已除，而積毀消瘠，殆將滅性。豫州刺史嘉其至行，表上尚書，圖象百城，以勵風俗。董卓入洛陽，乃使就家拜五官中郎將，不得已，到京師，遷侍中。出為平原相，往謁卓，時欲徙都長安。乃謂紀曰：三輔平敞，四面險固，土地肥美，號為陸海。今關東兵起，恐洛陽不可久居。長安猶有宮室，今欲西遷何如。紀曰：天下有道，守在四裔。宜修德政，以懷不附。遷移至尊，誠計之末者。愚以公宜事委公卿，專精外任。其有違命，則威之以武。今關東兵起，民不堪命。若謙遠朝政，率師討伐，則塗炭之民，庶幾可全。若欲徙萬乘以自安，將有累卵之危，崢嶸之險也。卓意甚忤，而敬紀名行，無所復言。時議欲以為司徒，紀見禍亂方作，不復辨嚴，即時之郡。璽書追拜太僕，又徵為尚書令。建安初，袁紹為太尉，讓於紀；紀不受，拜大鴻臚。年七十一，卒於官。子群，為魏司空。天下以為公慚卿，卿慚長。弟諶，字季方。與紀齊德同行，父子並著高名，時號三君。每宰府辟召，常同時旌命，羔鴈成群，當世靡不榮之。,GJTS-XXD,古今圖書集成·學行典,477
善惡,所論才說，存養即是動了，此恐未然，人之一心本自光明，不是死物，所謂存養，非有安排造作只是不動著他，即此知覺炯然不昧，但無喜怒哀樂之偏，思慮云，為之擾耳，當此之時何嘗不靜，不可必待，冥然都無知覺，然後謂之靜也。,GJTS-XXD,古今圖書集成·學行典,104
浮侈,古者必有命民，然後乃得衣繒綵而乘車馬，今者既不能盡復古，細民誠可不須，乃踰於古昔孝子，衣必細緻，履必麞麂，組必文采，飾襪必緰此，挍飾車馬，多畜奴婢。諸能若此者，既不生穀，又坐為蠹賊也。,CTEXT,潛夫論 ,92
弱民,農商官三者，國之常官也。農闢地，商致物，官治民。三官生蝨六；曰歲，曰食，曰美，曰好，曰志，曰行。六者有樸，必削。農有餘食，則薄燕於歲。商有淫利，有美好傷器。官設而不用，志行為卒。六蝨成俗，兵必大敗。明主之使其臣也，用必加於功，賞必盡其勞。人主使其民信如日月，此無敵矣。,CTEXT,商君書 ,134
講學,似亦以春字為夫子所加，但魯史本謂之春秋，則又似元有此字，而杜元凱左傳後序載汲蒙竹書乃晉國之史，卻以夏正建寅之月為歲首，則又似胡氏之說可為據，此間無竹書，煩為見拙齋扣之，或有此書，借錄一兩年示及，幸甚幸甚。又《漢書》：元年冬十月，注家以為武帝改用夏時之後，史官追正其事，亦未知是否，此亦更煩子細詢考也。金聲或洪或殺，清濁萬殊；玉聲清越和平，首尾如一。故樂之作也，八音克諧，雖若無所先後，然奏之以金，節之以玉，其序亦有不可紊者焉。蓋其奏之也，所以極其變也，其節之也，所以成其章也。變者雖殊，而所以成者，未嘗不一成者，雖一而所歷之變，洪纖清濁，亦無所不具於至一之中，聖人之知精粗大小，無所不周，聖人之德，精粗大小，無所不備，其始卒相成，蓋如此。此金聲而玉振之，所以譬夫孔子之集大成，而非三子之所得與也。然即其全而論其偏，則纖而不能洪，清而不能濁者，是其金聲之不備也。不能備乎金聲，而遽以玉振之，雖其所以振之者，未嘗有異。然其所振，一全一闕，則其玉之為聲，亦有所不能同矣。此與來喻大同小異，更請詳之，卻以見告仲尼焉。,GJTS-XXD,古今圖書集成·學行典,454
言語,無以巧言令色，便辟側媚。《詩》曰：巧言如流，俾躬處休。孔子曰：巧言令色鮮矣仁。巧言亂德惡似而非也。東方朔曰：飛廉惡來巧言，利口以進其身。陳思王曰：巧言雖美，用之必滅。宋太宗與諸王宴，射賈琰侍側頗稱贊德美竇偁，叱之曰：賈氏子巧言令色，豈不愧於心哉。范祖禹曰：李林甫巧言似忠，故明皇信而不疑。周子曰,GJTS-XXD,古今圖書集成·學行典,147
諫諍,乾隆末，甘肅冒振一案，侵蝕公私款項至數百萬，事發，總督司道以下伏者數十人。時畢沅方撫陝，具知其事，然以勒爾謹、王亶望皆和珅死黨，畢亦奔走和門者，故明知之而不敢言。錢南園待御乃上疏劾之，略云：「勒爾謹、王亶望、王廷贊雖已分別伏法，而現任陝西巡撫畢沅，前曾奉命署理督篆，以陝甘接壤，折捐冒振，瞻徇前任，畏避遠嫌，明知積弊已深，不欲抉之自我，寧且隱忍以負朝廷，實非大臣居心之道，其罪較之捏結各員，尤覺有增無減。敬請敕下部臣，將畢沅比照諸人嚴加議處，以昭憲典之平。而各省督撫大吏，益知所警惕，不敢習為瞻徇，久致養癰。」云云。疏上，畢終以有奧援故，竟免議處。,WIKI,清稗類鈔,274
篤行,天聖中舉進士不第，篤于養親，遂絕仕進意。家裕好施，康定閒里大饑，民相啖食，家有穀數千斛，悉貸之，全活者百餘家。舍東有古陂，耕民數奪瀦水以致相角，制諭民穿古渠引潮以溉，無復奪水之擾。人欲割田為壽，制卻曰：吾憫先生窮耳，豈望報耶。逾錢塘，會故知錢寺丞負客債數百緡，索之急，悉與償之。居常聚族子弟誨之，務中規矩。未幾，弟準子碩，姪景相繼第進士，躋顯位，鄉人榮之。,GJTS-XXD,古今圖書集成·學行典,178
去宥,鄰父有與人鄰者，有枯梧樹。其鄰之父言梧樹之不善也，鄰人遽伐之。鄰父因請而以為薪。其人不說曰：「鄰者若此其險也，豈可為之鄰哉？」此有所宥也。夫請以為薪與弗請，此不可以疑枯梧樹之善與不善也。齊人有欲得金者，清旦，被衣冠，往鬻金者之所，見人操金，攫而奪之。吏搏而束縛之，問曰：「人皆在焉，子攫人之金，何故？」對吏曰：「殊不見人，徒見金耳。」此真大有所宥也。夫人有所宥者，固以晝為昏，以白為黑，以堯為桀，宥之為敗亦大矣。亡國之主，其皆甚有所宥邪？故凡人必別宥然後知，別宥則能全其天矣。,CTEXT,呂氏春秋 ,238
實貢,國以賢興，以謟衰，君以忠安，以忌危。此古今之常論，而世所共知也。然衰國危君繼踵不絕者，豈世無忠信正直之士哉？誠苦忠信正直之道不得行爾。,CTEXT,潛夫論 ,67
處世,身亡家破不可已矣。是故君子貴乎養心焉。稠人廣坐之中不可極口議論逞己之長，非惟惹妒抑亦傷人，豈無有過者在其中耶。議論到彼則彼不言而心憾，且如對官長而言清則不清者見怒。對朋友而言直則不直者見憎。彼不自責其將謂吾有意而為之矣。彼或有禍，我能免乎。惟有簡言語和顏色隨問即答者，庶幾耳。君子不可以己之長露人之短，天地閒長短不齊，物之自然也。蕞爾之軀豈能事事而長哉。必欲炫己之長露人之短則跬步而成讎矣。諱莫諱乎己之短，樂莫樂于人之掩其短。彼既揚我短矣，不憾者千百中一人耳。然則言人之短者可謂之種禍。人之病在乎好談其所長，長于功名者動輒誇功名，長于文章者動輒誇文章，長于遊歷者動輒誇其所見山川之勝，長于刑名者動輒誇其讞獄之情，此皆露其所長而不能養其所長者也，惟智者不言其所長，故能保其長。君子之處世不可有輕人之心，亦不可有上人之心，懷輕人之心者，類乎薄挾，上人之心者類乎狂，何也。,GJTS-XXD,古今圖書集成·學行典,383
篤行,家貧躬耕，讀書以自娛。師事黃梅瞿九思，盡得其性命之學。九思被冤陷於獄，復與瞿孺子走都門，詣闕，上書白九思冤。時首輔張居正聞復名而延之，賓位與語大悅。勸之仕，弗許，欲贈以金帛，弗屑也。歸築茅屋，自耕以養其母，怡然自適。著有《爨下語》四卷，《孝經本則》一卷，《小兒語》一卷。皆格言警世，有益後學，至今黃州臨坪鎮有張夫子祠。,GJTS-XXD,古今圖書集成·學行典,159
鑒誡,富貴天下之至榮，位勢人情之所趍，然古之智士，或山藏林竄，忽而不慕，或功成身退，逝若脫屣者，何哉。蓋居高畏其危，處滿懼其盈，富貴榮勢，本非禍始，而多以凶終者，持之失德，守之背道，道德喪而身隨之矣。是以留侯范蠡，棄貴如遺，叔敖蕭何，不宅美地，此皆知盛衰之分，識倚伏之機，故身全名著，與福始卒，自此以來，重臣貴戚，隆盛之族，莫不離患搆禍，鮮以善終，大者破家，小者滅身，唯金張子弟，世履忠篤，故保貴持寵，祚鍾昆嗣。,CTEXT,藝文類聚 ,203
篤行,堵景濂，字濂生，幼學於東林，晚領崇禎十五年鄉薦。巡撫祁彪佳延之帷幄，以病目辭歸。未幾遂失明，家居教授生徒，日使人誦書於前，因為剖析其義，益無倦色。先後從學者蓋八百餘人。值歲賑粥，匍匐乞米於富貴之門，不足則自鬻田十畝以辦，又不足賣婢得二十金以濟之。於諸善事無不力行，一念慮之失輒自記名曰：自知錄。從子廷棻進士歷城知縣，有雋才，以詩名於時。,GJTS-XXD,古今圖書集成·學行典,168
學問,吳與楚戰，莫囂大心撫其御之手曰：今日距彊敵，犯白刃，蒙矢石，戰而身死，卒勝民治，全我社稷，可以庶幾乎。遂入不返，決腹斷頭，不旋踵運軌而死。申包胥竭筋力以赴嚴敵，伏尸流血，不過一卒之才，不如約身卑辭，求救於諸侯。於是乃裹糧跣走，跋涉谷行，上峭山，赴深谿，游川水，犯津關，躐蒙籠，蹶沙石，蹠達膝曾繭重胝，七日七夜，至於秦庭。鶴跱而不食，晝吟宵哭，面若死灰，顏色黴墨，涕液交集，以見秦王。曰：吳為封豨修蛇，蠶食上國，虐始於楚。寡君失社稷，越在草茅，百姓離散，夫婦男女，不遑啟處，使下臣告急。秦王乃發車千乘，步卒七萬，屬之子虎，踰塞而東，擊吳濁水之上，果大破之，以存楚國。烈藏廟堂，著於憲法。此功之可彊成者也。夫七尺之形，心知憂愁勞若，膚知疾痛寒暑，人情一也。聖人知時之難得，務可趣也，苦身勞形，焦心怖肝，不避煩難，不違危殆。,GJTS-XXD,古今圖書集成·學行典,359
心意,廬陵鄧光薦曰：天祥奉詔勤王，獨行其志，屢躓而愈奮，故其軍日敗，勢日蹙而歸附日眾，從之者亡家沈族而不悔。雖人心嚮中國，思趙氏，亦由天祥之神氣意度，足以感悟之也。臣若水通曰：天祥，其古之所謂志士者耶。彼其一念恢復之志，起而踣，踣而復起，故其開府南而忠義所激，雖勤王之師，不少得志於元，而眾志不挫有以也。夫觀其就義數語，孔曰成仁，孟曰取義，惟其義盡所以仁至，蓋其所志有素定也。宋之人主使天祥得行其志於初年，則董宋臣遷都之論必不行賈，似道之奸必斥，宋之國家豈至亂與亡哉。宋不出此，如久病之人，氣息奄奄，扁鵲望之而走者，而使忠節之臣抱志與國同斃，不能不掩卷為之太息流涕也。,GJTS-XXD,古今圖書集成·學行典,281
論樂,去年從越漳，今歲沒朝廷，嚴霜封碣石，驚沙暗井陘，玉簪久落鬢，羅衣長挂屏，勿言戎夏隔，但令心契冥，不見酆城劍，千祀復同形。又《古陌上桑羅敷行》曰：日出東海隅，照我秦氏樓，秦氏有好女，自名為羅敷，羅敷喜蠶桑，採桑城南隅，青絲為籠繩，桂枝為籠鉤，頭上緌墮髻，耳中明月珠，緗綺為下裾，紫綺為上襦，使君從南來，五馬立踟躕，使君遣使往，問是誰家姝，二十尚未然，十五頗有餘，使君謝羅敷，寧可共載不，羅敷前致詞，使君一何愚，使君自有婦，羅敷自有夫，東方千餘騎，夫婿居上頭，何用識夫婿，白馬從驪駒，青絲繫馬尾，黃金絡馬頭，腰中鹿盧劍，可直千萬餘，十五府小吏，二十朝大夫，三十侍中郎，四十專城居，為人潔白皙，鬢鬢頗有鬚，盈盈公府步，冉冉府中趨。,CTEXT,藝文類聚 ,312
權譎,種世衡知澠池縣，縣旁山上有廟，世衡葺之。其梁重大，眾不能舉。世衡乃令懸幹剪發如手搏者，驅數對於馬前，云欲詣廟中較手搏。傾城隨觀，既至，謂觀者曰：「汝曹先為我致廟梁，然後觀手搏。」眾欣然趨下山共舉之，須臾而上。,WIKI,宋稗類鈔,104
孝弟,韓發己，字雲從，性介特寡言笑，好學不倦，事孀慈備極孝。養母，病親侍湯藥朝夕不倦，及母卒，晝夜悲號淚盡而繼之以血，凡二十七日竟卒，於母喪之側，年僅四十有二，雅負經濟才未遂，厥志識者悼之。張朝定，字紀作，號麟亭，仁孝性成，家貧力學，值母喪，年五十，泣血身殞，諸子皆登庠序，有聞於時。,GJTS-XXD,古今圖書集成·學行典,139
性,三代而前教必本之上也，閒有異學不過支離駁雜其說為易辨三代而後。教率由乎下也。人人得為異學而且高深，元遠。其說至於不可窮夫惟易辨則其所眩惑者止於淺陋之夫爾。惟其不可窮詰斯聰明俊慧之士莫不沈心邁往反為之增樹。赤幟而廣淵藪焉。學之弊可勝言哉粵稽皇降而帝帝降而王世道若愈趨愈下，而性學無不同也。故民各率其性以從乎上之教而虞之謠。曰：耕田而食鑿井而飲帝力於我何有周之詩。曰,GJTS-XXD,古今圖書集成·學行典,181
樂府,漢第一曲朱輅，今第一曲木紀謝，齊梁升也。木紀謝，炎運昌，民去癸，鼎歸梁，轥五帝，軼三王，橫四海，被八荒。,CTEXT,藝文類聚 ,52
技勇,鳳池嘗游濟寧，有李公子者，其地之豪族，且高手也。知其至，盛筵招飲，初見相揖，鳳池方折腰，李揖之還，於其低首時，以一足由其頭上閃過。鳳池若不覺者，周旋而退，李方笑其徒負虛名，而自詡也。鳳池旋遣人送一紙裹至，啟之，見寸許大青白綢二小塊，再四思索，忽悟己所衣夾褌亦此二色，急視之，襠穿一洞。蓋李舉足時，鳳池已手撮其襠矣。李遂款留之，請受業焉。鳳池徧游全國，未遇其敵，或曰尚係第七手也，第一手為日食人腦三枚之僧也。,WIKI,清稗類鈔,203
篤行,家故饒裕，父為里豪所併，貧甚。常德既長，治產十餘年，不減其初，父嘉之，欲以產之半，常德固辭，願均賜諸弟，族人常為巨量受租，常德撞破之。至正末浙東饑，常德發廩濟其鄉人，不足令昆弟繼之，又不足則遍說富人繼之，人多賴以全活。已而盜起大掠，迫其鄉，常德度不能拒，具牛酒迎之，願無苦小民，盜竟不犯其鄉。年七十九卒子岵，登洪武乙丑進士。,GJTS-XXD,古今圖書集成·學行典,162
師友,桐廬袁忠節公昶幼貧，日從溪邊漉小魚，雜野蔬為食。後遊學杭州，閩高伯平主講東城精舍，憐其才，周卹備至。繼而問樂於興化劉融齋中允。自謂閩縣，興化兩師，一生衣被所在也。,WIKI,清稗類鈔,81
篤行,蔣湋，居進賢，少辭家入太學，既不遇，棄而歸隱。黃庭堅在宜州病革，湋往見焉。庭堅以身後事屬湋，及卒，為棺斂，具舟送歸。鄒浩謫永州，湋從之遊，浩有昭州之行，湋又為經紀其家。,GJTS-XXD,古今圖書集成·學行典,84
隱逸,與舜為友。舜以天下讓之石戶之農。石戶之農曰：捲捲乎，后之為人，葆力之士也。於是夫負妻戴，子以入於海，終身不反也。,GJTS-XXD,古今圖書集成·學行典,56
謙謹,孫文定公嘉淦督直隸，以近畿土地皆為八旗勳藩所圈，民無恆產，賴租種旗地以自活。而旗人恃勢，增租更佃，使民無以聊生。乃建議，旗地不許增租奪佃，有抗欠者，許訐之官，官代徵收，解旗分領。後以訊謝侍御濟世事不實，免。傅文忠公秉政，力薦於朝，召補副都御史，尋遷吏部尚書協辦大學士。傅延其會食，往謁其邸，未入座，遽趨出。傅怪問之，文定曰：「某處設反坫，某處建螭頭閥閱，皆王邸制度，公不宜有此，將歸繕疏言之。」傅請立改，文定乃入席，歡飲終日。,WIKI,清稗類鈔,213
篤行,世之都三公位，享萬鍾祿，其邸第之雄，車輿之飾，聲色之多，妻孥之富，止乎一己，而族之人不得其門而入者，豈少哉。況於施賢乎。其下為卿大夫，為士，廩稍之充，奉養之厚，止乎一己；族之人瓢囊為溝中瘠者，豈少哉。況於他人乎。是皆公之罪人也。公之忠義滿朝廷，事業滿邊隅，功名滿天下，後必有史官書之者，予可略也。獨高其義，因以遺于世云。,GJTS-XXD,古今圖書集成·學行典,160
隱逸,少聰敏，博貫經史，工詩文，性恬淡，端恪不慕榮。進一室，蕭然晏如也。張少師素重其人及入相，屢欲徵辟之。以母老力辭，居鄉聚徒講業，一時名士多出其門。郡守李廷觀延為鄉飲，賓再請，辭不赴。敦行嗜學，耄不衰，所著有《樗散稿筆記》。,GJTS-XXD,古今圖書集成·學行典,110
篤行,性敦厚，習舉子業，累試未售，遂精岐黃之術。遇貧而病者，藥劑不取其直，且素喜施予。歲饑，即傾儲以給。死而無殮者，曲設相贈。鄉黨遠近咸稱為仁人。知縣徐延與鄉飲，復廉其善行，申請巡按米給額，以旌之。遊吳康，齋門，刻意理學，不樂榮進，以身率物，睦族敦讓。歲饑，嘗作粥以活鄉之貧乏。終其身家無異爨者。,GJTS-XXD,古今圖書集成·學行典,145
厚薄,《本經訓》：道德定于天下而民純樸，則目不營于色，耳不淫于聲，坐俳而歌謠，被髮而浮游，雖有毛嬙、西施之色，不知悅也。掉羽、舞象，不知樂也，淫佚無別，不得生焉。由此觀之，禮樂不用也。是故德衰然後仁生，行沮然後義立，和失然後聲調，禮淫然後容飾。是故知神明然後知道德之不足為也，知道德然後知仁義之不足行也。《主術訓》：道有智則惑，德有心則險。《齊俗訓》：率性而行謂之道，得其天性謂之德。性失然後貴仁，道失然後貴義。是故仁義立而道德遷矣。《抱朴子‧廣譬篇》：無當之玉盎不如全，用之埏埴寸裂之錦黻，未若堅完之韋布，故夏姬之無禮，不如孤逐之皎潔，富貴之多罪不如貧賤之履道。《郁離子》：或問：勝天下之道。曰：在德何以勝德。,GJTS-XXD,古今圖書集成·學行典,303
脩文,韓褐子濟於河，津人告之曰：「夫人過於此者，未有不快用者也；而子不用乎？」韓褐子曰：「天子祭海內之神，諸侯祭封域之內，大夫祭其親，士祭其祖禰。褐也，未得事河伯也。」津人申楫舟中水而運，津人曰：「向也，役人固已告矣，夫子不聽役人之言也；今舟中水而運，甚殆，治裝衣而下遊乎！」韓子曰：「吾不為人之惡我而改吾志，不為我將死而改吾義。」言未已，舟泆然行。韓褐子曰：「《詩》云：『莫莫葛藟，施于條枚；愷悌君子，求福不回。』鬼神且不回，況於人乎？」,CTEXT,說苑 ,217
豪侈,雲南安寧州有溫泉，極佳，浴之可愈風溼之疾。國初，雲貴總督某及其姬妾，須此泉水浴之，日費水三十斛。州牧為之製木桶，使氣不洩，常雇六十人更番作水遞，至督署尚暖可浴也。,WIKI,清稗類鈔,81
箴規,姚鏞為吉州判官。以平寇論功，不數年，擢守章貢。為人豪雋，喜作詩，自號雪蓬。嘗令畫工肖其像，騎牛於澗谷之間。索郡人趙東野題詩。東野題云：「騎牛無笠又無蓑，斷隴橫岡到處過。暖日暄風不常有，前人雨暗卻如何。」蓋規切之也。居無何，忤帥臣，以貪劾之。時端平更化之初，施行特重，貶衡陽。人皆服東野之先見。,WIKI,宋稗類鈔,146
量力,本源盛矣。知江河之流遠，地中之源盛，不知萬牒之人，胸中之才茂，迷惑者也。故望見驥足，不異於眾馬之蹄，躡平陸而馳騁，千里之跡，斯須可見。夫馬足人手，同一實也，稱驥之足，不薦文人之手，不知類也。夫能論觔力以見比類者，則能取文力之人立之朝廷。故夫文力之人，助有力之將，乃能以力為功。有力無助，以力為禍。何以驗之。長巨之物，彊力之人乃能舉之。任重之車，彊力之牛乃能輓之。是任車上阪，彊牛引前，力人推後，乃能升踰。如牛羸人罷，任車退卻，還墮坑谷，有破覆之敗矣。文儒懷先王之道，含百家之言，其難推引，非徒任車之重也。薦致之者，罷羸無力，遂卻退竄於巖穴矣。河發崑崙，江起岷山，水力盛多，滂沛之流，浸下益盛，不得廣岸低地，不能通流入乎東海。如岸狹地仰，溝洫決泆，散在丘墟矣。文儒之知，有似於此。文章滂沛，不遭有力之獎援引薦舉，亦將棄遺於衡門之下，固安得升陟聖主之廷，論說政事之務乎。火之光也，不舉不明。,GJTS-XXD,古今圖書集成·學行典,393
執務,予之為主。傳曰：『予積也。』故土積而成山阜，水積而成江海，行積而成君子。孔子曰：『吾於河廣，知德之至也。』而欲得之，各反其本，復諸古而已。古者，行役不踰時，春行秋反，秋行春來，寒暑未變，衣服不易，固已還矣。夫婦不失時，人安和如適。獄訟平，刑罰得，則陰陽調，風雨時。上不苛擾，下不煩勞，各脩其業，安其性，則螟螣不生，而水旱不起。賦斂省而農不失時，則百姓足，而流人歸其田里。上清靜而不欲，則下廉而不貪。,CTEXT,鹽鐵論 ,199
詼諧,紹聖中，蔡京館伴遼使李儼，蓋泛使者。留館頗久。一日儼方飲，忽持盤中杏曰：「來未開花，如今多幸。」京即舉梨謂之曰：「去雖葉落，安可輕離。」,WIKI,宋稗類鈔,68
忠恕,在聖人則曰誠，在學者則曰忠，誠是自然而然，忠是須用著力，在聖人則不必言恕，在學者則當言恕，蓋聖人不待乎推，學者先盡己而後能及人，故有待乎推也。然學者若能於忠恕二字上著力於盡己盡人之閒無不極其至，久之，亦可以到至誠地位。忠即盡是性於心，非性之外別有一理為忠也。恕即推是性於人，非性之外別有一理為恕也。,GJTS-XXD,古今圖書集成·學行典,149
隱逸,四房兩夾窗。若為三尺之戶，二尺之窗，窗戶之間，裁盈一尺。繩樞甕牖之室，蓽門圭竇之堂，尚不然矣。假令復欲小廣之，則四面之外闊狹不齊，東西既深，南北更淺，屋宇之制，不為通矣。驗之眾塗，略無算焉。且凡室二筵，丈八地耳，然則戶牖之間不踰二尺也。《禮記明堂》：天子負斧扆南向而立。鄭元注曰：設斧於戶牖之間。而鄭氏《禮圖》說扆制曰：縱廣八尺，畫斧文於其上，今之屏風也。以八尺扆置二尺之間，此之叵通，不待智者，較然可見矣。且若二筵之室為四尺之戶，則戶之兩頰裁各七尺耳，全以置之，猶自不容，矧復戶牖之間哉。其不然二也。又復以世代驗之，即虞夏尚樸，殷周稍文，制造之差，每加崇飾。而夏后世室，堂脩二七，周人之制，反更促狹，豈是夏禹卑宮之意，周監郁郁之美哉。以斯察之，其不然三也。又云堂崇一筵，便基高九尺，而壁戶之外裁四尺五寸,GJTS-XXD,古今圖書集成·學行典,352
義俠,杭州汪大豐之族母有婢吳，頗婉順，母憐之，後病且死，囑二子善遣之。子體母意，厚賜之，遣老僕王某送歸其家。婢父母均前卒，兩兄皆無賴，所齎既誘盡，更以二百金鬻之遠所，音耗遂絕。久之，王以急事往閩，渡海遇蔡牽被掠，驅至一艇中。忽有呼之者，曰：「若非汪孺人家王伯乎？」王諦視，急呼曰：「吳姐乃在此，救我救我。」吳叱左右解其縛，謂：「兩兄皆匪人，蕩我貲，復計陷我。此間大出海捐千金購我，頗厚我。然所為不道，我微諷之，渠亦自危。然以群夥牽制，不能決行，當與之俱燼矣。」俄頃牽來，群盜傳呼曰：「大出海至。」蓋大出海者，舶主之尊稱也。牽短衣跨褶，婦則戎服裹頭，誠壓寨夫人也，惟皆徒跣耳。吳指王謂牽曰：「此我舊主之僕，昔蒙其惠，老且貧，勿責其贖也。幸送之歸。」牽諾之，贈以金，并一旗，曰：「執此，海道無阻。」王與吳大泣而別，歸以告其兄。時二兄鬻妹金已罄，計為盜亦得，入海投之。吳聞其至，即怒曰：「人之無良，我乃以為兄耶，必殺之。」牽為宛轉解釋，始抱頭竄歸。後牽敗，以巨礮自沈其舟，則吳果與之俱燼矣。,WIKI,清稗類鈔,439
隱逸,父子元，齊燕州司馬。廓少孤貧而母賤，由是不為邦族所齒。長為里佐，屢逢屈辱，於是感激，逃入山中。遂博覽書籍，多所通涉，山東學者皆宗之。既還鄉里，不應辟命。與趙郡李士謙為忘年之友，每相往來，時稱崔、李。及士謙死，廓哭之慟，為之作傳，輸之祕府。士謙妻盧氏寡居，每有家事，輒令人諮廓取定。廓嘗著論，言刑名之理，其義甚精，文多不載。大業中，終於家，時年八十。有子曰賾。,GJTS-XXD,古今圖書集成·學行典,179
講學,居不煖席文在茲也，環轍而老舍我誰也，望海知廣登山，見高涓流必畜簣，不辭勞毋，而施將大其址毋缺，其鋒將淬于砥，爛爛弗沃實焚爾和夢，夢弗圖，將尋斧柯，謹之戒之在易修辭，居業之本，禮無不敬，安民之端，詩戒屋漏，對越在天，中庸大學，慎獨為先，萬物既備，是誠在我斯，須不謹天地易位，茲聖賢事業其毋負天地生我，父師教我之意云。,GJTS-XXD,古今圖書集成·學行典,157
學問,執事經國佐王之志，中見執事，樂道尚賢之素，末見執事選眾成人之美，非夫操尚敦懿規模宏廓，元元本本焯見。夫人明自乎。誠覺先，於後恤橫目之流，放勤洗心而拯接則安能屈彥輔之重，勗碩生之業。不遠百舍命蒿萊之隱，淪愒見分陰純，緗素之潭奧，恂恂汲汲。若是之深厚哉。夫然則穆微風養萬物，致隆平頒清廟躋大猷於羲昊紹丕績乎。衡旦斯有日矣。眷惟孱虛無足稱算猥沐甄采參於季孟私用澡溉，靈府溫循宿藝賀吾道之有宗主跋。斯人之蒙潤澤奚，獨五典琴筑。三年呻吟腐脣以守黃卷，焦心而窺斷簡者哉。機軸嚴密慮難省謁，敢布肝膈復干閽侍。,GJTS-XXD,古今圖書集成·學行典,247
隱逸,高祖含，始平太守。父逖，征虜參軍。伯玉少有隱操，寡嗜欲。年十八，父為之婚，婦入前門，伯玉從後門出。遂往剡，居瀑布山。性耐寒暑，時人比之王仲都。在山三十餘年，隔絕人物。王僧達為吳郡，苦禮致之，伯玉不得已，停郡信宿，裁交數言而退。寧朔將軍丘珍孫與僧達書曰：聞褚先生出居貴館，此子滅景雲棲，不事王侯，抗高木食，有年載矣。自非折節好賢，何以致之。昔文舉棲冶城，安道入昌門，于茲而三焉。夫卻粒之士，餐霞之人，乃可蹔致，不宜久羈。君當思遂其高步，成其羽化。望其還策之日，蹔紆清塵，亦願助為譬說。僧達答曰：褚先生從白雲遊舊矣。古之逸民，或留慮兒女，或使華陰成市。而此子索然，唯朋松石，介于孤峰絕嶺者積數十載。近故要其來此，冀慰日夜。比談討芝桂，借訪荔蘿，若已窺煙液，臨滄洲矣。知君欲見之，輒當申譬。宋孝建二年，散騎常侍樂詢行風俗，表薦伯玉，加徵聘本州議曹從事，不就。太祖即位，手詔吳、會二郡，以禮迎遣，又辭疾。上不欲違其志，敕于剡白石山立太平館居之。建元元年卒，年八十六。常居一樓上，仍葬樓所。孔稚珪從其受道法，為于館側立碑。,GJTS-XXD,古今圖書集成·學行典,456
篤行,家故貧，與妻侯氏相愛敬，攻苦茹淡，日漸以饒。乃自天順閒民饑，捐粟二千石，賜敕榮以冠帶。孫召仕訓導，杜門讀書，手自抄錄，至老不倦，子五皆庠生。,GJTS-XXD,古今圖書集成·學行典,70
隱逸,嚴遵字君平，蜀人也，隱居不仕，常賣卜於成都市，日得百錢以自給，卜訖則閉，肆下簾以著書。為事揚雄，少從之遊，屢稱其德，李強為益州牧，喜曰：吾得君平為從事，足矣。雄曰：君可備禮與相見，其人不可屈也。王鳳請交不許，蜀有富人羅沖者，問君平曰：君何以不仕。君平曰：無以自發。沖為君平具車馬、衣糧，君平曰：吾病耳，非不足也，我有餘而子不足，奈何以不足奉有餘。沖曰：吾有萬金，子無擔石，乃云有餘，不亦謬乎。君平曰：不然，吾前宿子家，人定而役。未息，晝夜汲汲未嘗有足，今我以卜為業，不下床而錢自至，猶餘數百塵埃厚寸不知所用，此非我有餘而子不足邪。沖大慚君平嘆曰：益我貨者，損我神，生我名者，殺我身故不仕也，時人服之。,GJTS-XXD,古今圖書集成·學行典,300
篤行,事郡丞任環。環將兵禦倭，出必為士卒先。及敗於海上，兵死者蔽川而環以一騎為殿左右無人，鋒刃垂及者數矣。佩獨提刀前，後擁捍已，為臨渡馬少緩賊刀及環。佩迎而當之，遂死。環乃得歸。,GJTS-XXD,古今圖書集成·學行典,86
志道,陳時芳號春洲師事，見山殫精默會盡得其傳，博覽多聞，而歸于實踐，以修悟交融為極，體羸弱，至講論輒娓娓不倦，著《宗傳廣錄》、《邵魯遺芳行》。世後有倪玕者，潛心經史，不事鉛華，以聖賢理學為己任，偶一試制舉，藝曰：冀得一第以慰吾親耳。年少補弟子員，以攻苦致疾死。從劉宗周、陶奭齡講學於證人堂，闡明性理，有繼往開來之功。,GJTS-XXD,古今圖書集成·學行典,155
孝弟,正德閒東鄉盜起，一夕猝至，眾不及避，俊母老，扶掖登山力乏不前，母子俱為所執。賊欲殺母，俊曰：寧殺我，勿令我老母枉死也。賊遂殺俊，後有賊魁至罵曰：辜秀才，善人也。何為殺之。乃殺殺俊者，而全其母。,GJTS-XXD,古今圖書集成·學行典,96
無為,夫道莫大於無為，行莫大於謹敬。何以言之？昔虞舜治天下，彈五絃之琴，歌《南風》之詩，寂若無治國之意，漠若無憂民之心，然天下治。周公制作禮樂，郊天地，望山川，師旅不設，刑格法懸，而四海之內，奉供來臻，越裳之君，重譯來朝。故無為也、乃無為也。,CTEXT,新語 ,118
孝弟,元氣混沌，孝在其中，天子孝，天龍負圖，地龜出書，夭孽消滅，景雲出游；庶人孝，則澤林茂，浮珍舒，怪草秀，水出神魚。孝弟之至通于神明，病則致其憂，顧額消形，求醫翼全。孝順二親得算二千，天司錄所表事，賜算中功社福永來。赤雀者王者，孝則銜書來。孝經者篇題就號也，所以表指括意序中，書名出義見道曰：著一字苞十八章，為天地喉襟道要德本，故挺以題符篇冠就。孝弟之至通于神明，則鳳凰巢。不孝敬痺在喉壽命凶。天序日月星辰以自光，人序孝弟忠信以自彰，務一德也。孝之瀰身也，猶春氣之澹澹也。,GJTS-XXD,古今圖書集成·學行典,234
義俠,吳縣貝慕庭，名紹溥。方年六十，遇壽辰，諸子方奉觴稱祝，慕庭出一篋，其中悉債券也。謂諸子曰：「焚之，所以為若翁壽也。」,WIKI,清稗類鈔,58
音律,黃鐘之月，土事無作，慎無發蓋，以固天閉地，陽氣且泄。大呂之月，數將幾終，歲且更起，而農民，無有所使。太蔟之月，陽氣始生，草木繁動，令農發土，無或失時。夾鐘之月，寬裕和平，行德去刑，無或作事，以害群生。姑洗之月，達道通路，溝瀆修利，申之此令，嘉氣趣至。仲呂之月，無聚大眾，巡勸農事，草木方長，無攜民心。蕤賓之月，陽氣在上，安壯養俠，本朝不靜，草木早槁。林鐘之月，草木盛滿，陰將始刑，無發大事，以將陽氣。夷則之月，修法飭刑，選士厲兵，詰誅不義，以懷遠方。南呂之月，蟄蟲入穴，趣農收聚，無敢懈怠，以多為務。無射之月，疾斷有罪，當法勿赦，無留獄訟，以亟以故。應鐘之月，陰陽不通，閉而為冬，修別喪紀，審民所終。,CTEXT,呂氏春秋 ,300
規箴,桓南郡好獵，每田狩，車騎甚盛。五六十里中，旌旗蔽隰。騁良馬，馳擊若飛，雙甄所指，不避陵壑。或行陳不整，(上鹿下君)兔騰逸，參佐無不被繫束。桓道恭，玄之族也，時為賊曹參軍，頗敢直言。常自帶絳綿繩箸腰中，玄問「此何為？」答曰：「公獵，好縛人士，會當被縛，手不能堪芒也。」玄自此小差。王緒、王國寶相為脣齒，並上下權要。王大不平其如此，乃謂緒曰：「汝為此欻欻，曾不慮獄吏之為貴乎？」桓玄欲以謝太傅宅為營，謝混曰：「召伯之仁，猶惠及甘棠；文靖之德，更不保五畝之宅。」玄慚而止。,CTEXT,世說新語 ,233
孝弟,母劉卒，冕悲號幾絕，廬於墓側，朝夕哭奠，形容枯槁，墓旁產紫芝十六莖，墓前雙柳交榦而生，人以為純孝所感，父歿復廬墓三年。成化十二年九月有詔表其門閭。母歿廬墓三年，有白兔馴遶墓側，人皆以為孝感，天順三年有司以聞旌表。郭瑄事親孝，母病割股愈之，天順中由歲貢任漢中衛經歷，有平盜功，祀陝西名宦。卒章初業儒，後力耕養母，母病劇章泣代死，醫教以嘗糞甘苦，章沐手嘗之苦，醫曰：瘳矣。旬日果安。,GJTS-XXD,古今圖書集成·學行典,189
豪侈,南海伍氏，較潘、盧、葉三氏為尤富。當其盛時，其子弟某嘗購洋呢於英屬香港，肆主以貨已有人預定，所取過多，不克應付，因倍其價以難之。某燭其隱，故倍取之，不以值昂為嫌，遂空其肆中所有。事為英民政司所聞，屬華董勸其少節，曰：「物力艱也。」某不能用。,WIKI,清稗類鈔,120
忠義,太平興國中，吳王李煜薨，太宗詔侍臣撰神道碑。時有與徐鉉爭名，欲中傷之，因奏知吳王事跡，莫若徐鉉為詳。太宗遂詔鉉為之。鉉遽請對而泣曰：“臣舊事李煜，陛下容臣存故王之義，乃敢奉沼。”太宗許之。鉉為碑，但推言曆數已盡，天命有歸而已。其警句云：“東鄰遘禍，南箕扇疑。投杼致慈親之惑，乞火無里婦之談。始勞因壘之師，終後塗山之會。”又有偃王仁義之比。太宗覽讀歎賞，每對宰臣稱其忠。異日復得鉉所撰吳王挽詞三首，尤加谘挹。今記其二首曰：“倏忽千齡盡，冥茫萬事空。青松洛陽陌，芳草建康宮。道德遺文在，興衰自古同。受恩無報補，反袂泣塗窮。”“士德承餘烈，江南廣舊恩。一朝人事變，千古信書存。哀挽周原道，銘旌鄭國門。此生雖未死，寂寞已消魂。”,WIKI,宋稗類鈔,310
篤行,嗜閱二十一史，老而好學彌篤。有姻人負鹽課二百緡，經年繫淮陰獄，為代償，出其罪。遊京師，夜獲偷兒，贈金遣之，感泣去。嘗捐貲置義塚，貧者窀穸賴之。,GJTS-XXD,古今圖書集成·學行典,71
孝弟,其兄春以，永樂閒，從征交阯陣亡，慶以次當代兄子行，訛言慶亦陣亡，母痛二子俱歿，哭喪明。踰年，慶歸求醫，罔效，乃齋沐禱於北辰，舐其目，久之復明，人咸異焉。竭力事母，終身不仕。,GJTS-XXD,古今圖書集成·學行典,86
閑情,劉貢父知長安，妓有茶嬌者，以色慧稱，貢父惑之。事傳一時。貢父被召造朝，茶嬌遠送之，為夜宴，痛飲。有別詩曰：「畫堂銀燭徹宵明，白玉佳人唱渭城。唱盡一杯須起舞，關河風月不勝情。」至闕，歐陽永叔出城迓貢父，貢父適病酒未起。永叔問故？貢父曰：「自長安路中親識留飲，頗為酒病。」永叔戲之曰：「貢父非獨酒能病人，茶亦能病人多矣。」,WIKI,宋稗類鈔,159
篤行,范元之，父子登第，十二世為郡守。素貧，篤志讀書，盛暑浴於水邊，拾得金銀一袋于岸，歸謂其子曰：世人以財為命，萬一彼失此者自經于溝壑，枉喪性命，將如之何。翌旦，父子攜金于岸待之，果有一婦悲號而至，元之詰其故，曰：夫坐獄當死，易田得金，至此失之。元之即以還之。是年，其室產靈芝數莖，光彩煥然人知其為祥瑞也。明年，父子果登第，歷十二世皆為郡守。,GJTS-XXD,古今圖書集成·學行典,168
尚論,言歐陽永叔每誇政事，不誇文章。蔡君謨不誇書。呂濟叔不誇棋。何公南不誇飲酒。司馬君實不誇清約。大抵不足則誇也。,WIKI,宋稗類鈔,54
厚薄,道，一而已矣，在天為陰陽，在地為柔剛，在人為仁義，其道一也，是道也，統攝三才，流行萬化，自一息至不可終窮，自一毫至不可限量，悉由之綱維而主宰焉，世有治亂，道不因之以污，隆人有聖，狂道不因之而增損，雖罹秦坑焚之慘，而道如故也，然由秦以降志道者，率病于多岐何哉，韓子曰：古之教者，處其一，今之教者，處其三，其教既三，從事于其教者，安得不岐而三之哉。孔子繫易曰：一陰一陽之謂道，蓋統天地造化言之也。,GJTS-XXD,古今圖書集成·學行典,196
儷語,寶祐甲申，江東多虎，有司行禬禳之典。青詞末聯云：「雖日寅年之足，或有數存；去其乙字之威，尚祈神力。」蓋古詩有「寅年足虎狼」之句。傳謂虎威如乙字。對屬甚切。,WIKI,宋稗類鈔,77
孝弟,父病噎，累醫不效，有人授禁方，須啖黑猿肉可療。崇陽故無猿，乃走山中索猿。拜禱三日不獲則刲股肉進。越三日南谷中又得猿，作供父，病遂愈。又嘗為父隔河謁醫，河漲即馮河渡幾滅頂，既濟水乃大至。濟南李攀龍表其墓。,GJTS-XXD,古今圖書集成·學行典,101
孝弟,母病革，刲體取肝為粥以進，越夕，母如醉自醒，乃底于寧，里人以其事上于郡守趙伯圭，將聞于朝。之翰曰：本心救母，他無所覬力止之。卒葬五磊山。宋咸淳閒，令金昌年立祠，侑食于董張二孝子廟。明洪武二年，以毀傷遺體，革其祀。,GJTS-XXD,古今圖書集成·學行典,106
在宥,聞在宥天下，不聞治天下也。在之也者，恐天下之淫其性也；宥之也者，恐天下之遷其德也。天下不淫其性，不遷其德，有治天下者哉！昔堯之治天下也，使天下欣欣焉人樂其性，是不恬也；桀之治天下也，使天下瘁瘁焉人苦其性，是不愉也。夫不恬不愉，非德也。非德也而可長久者，天下無之。人大喜邪，毗於陽。大怒邪，毗於陰。陰陽並毗，四時不至，寒暑之和不成，其反傷人之形乎！使人喜怒失位，居處無常，思慮不自得，中道不成章，於是乎天下始喬詰、卓鷙，而後有盜跖、曾、史之行。故舉天下以賞其善者不足，舉天下以罰其惡者不給，故天下之大不足以賞罰。自三代以下者，匈匈焉終以賞罰為事，彼何暇安其性命之情哉！,CTEXT,莊子 ,283
解老,人有欲則計會亂，計會亂而有欲甚，有欲甚則邪心勝，邪心勝則事經絕，事經絕則禍難生。由是觀之，禍難生於邪心，邪心誘於可欲。可欲之類，進則教良民為姦，退則令善人有禍。姦起則上侵弱君，禍至則民人多傷。然則可欲之類，上侵弱君而下傷人民。夫上侵弱君而下傷人民者，大罪也。故曰：「禍莫大於可欲。」是以聖人不引五色，不淫於聲樂，明君賤玩好而去淫麗。人無毛羽，不衣則不犯寒。上不屬天，而下不著地，以腸胃為根本，不食則不能活。是以不免於欲利之心，欲利之心不除，其身之憂也。故聖人衣足以犯寒，食足以充虛，則不憂矣。眾人則不然，大為諸侯，小餘千金之資，其欲得之憂不除也，胥靡有免，死罪時活，今不知足者之憂，終身不解，故曰：「禍莫大於不知足。」故欲利甚於憂，憂則疾生，疾生而智慧衰，智慧衰則失度量，失度量則妄舉動，妄舉動則禍害至，禍害至而疾嬰內，疾嬰內則痛禍薄外，痛禍薄外則苦痛雜於腸胃之間，苦痛雜於腸胃之間則傷人也憯，憯則退而自咎，退而自咎也生於欲利，故曰：「咎莫憯於欲利。」,CTEXT,韓非子 ,426
孝弟,理宗時，讀書不仕，事父母至孝，睦於兄弟，族黨叔姪十二房同居，無異言。郡守饒應龍作詩旌之，任友龍書春帖：云六世同居，五經相授。母感危疾，誓剔肝以救，刃刺入胸腹，輒摧鋒乃止。既往視母，疾已少閒，浹夕疾平。母病殆，孟玖割股和藥進，病輒愈。有司表其門曰：篤孝。性至孝，其母得末疾遽殆，師文與其弟為壇禱之，乞捐己壽延母，算已而果瘳。母病思橘，仲發求食之，遺核生樹床下。仲發扁堂曰：瑞橘有司以聞，授州巡檢。,GJTS-XXD,古今圖書集成·學行典,197
厚薄,學者求道，須從事物千條萬緒中磨鍊當來，若就事事物物上看，亦各有箇當然之理，且足容重足是物重，是足當然之理，手容恭手是物恭是手當然之理，如視思明，聽思聰明與聰便是視聽當然之理，又如坐如尸，立如齊，如尸如齊便是坐立當然之理，以類而推，大小高下皆有箇當然，恰好道理古今所通，行而不可廢者，道之大原自是出於天，自未有天地之先，固是先有此理，然纔有理便有氣，纔有氣此理便在乎，氣之中而不離乎，氣氣無所不在，則理無所不通，其盛著見於造化發育而其實流行乎，日用人事千條萬緒，人生天地之內，物類之中全具是道，與之俱生，不可須臾離，故欲求道者，須是就人事中盡得許多千條萬緒當然之理然，後可以全體是道而實具於我，非可舍吾身人事超乎，二氣之表只管去窮，索未有天地始初之妙，為道體則在我此身有何干涉。,GJTS-XXD,古今圖書集成·學行典,338
篤行,為郡博士，讀書於月麓精舍，以理學自任，典博淹雅，尤精于《易》。好儲書，捐金購之不吝，勁直多奇節。邑人士以義氣相推許，會公憤罹罪，或遣或褫，公獨以眾事，甘首承弗辭，惟吳世輔葉志淑兩人者，素視偉其國器，為極暴二生，無罪狀，因議免。後先登薦賢書，悉公成全力。戍邊十六載，竟獲生還。里中高其行誼，雖婦孺必稱之曰馮先生。沒後，產業圖籍盡廢佚。,GJTS-XXD,古今圖書集成·學行典,166
孝弟,篤學，好吟詠詩文，不尚富麗，性篤孝，事親左右承順，得其懽心，既沒，哀毀盡禮，常摭虞舜而下二十四人孝，行之概序而為詩，用訓童蒙時。虞集歐陽伭諸公欲薦於朝，敬力辭不就，終身隱居小村，以處士終祀鄉賢。,GJTS-XXD,古今圖書集成·學行典,97
隱逸,張志道，字潛夫，弱冠有文名，通天文律曆之學。漫塘劉宰延至家塾。嘉定閒求直言，因上封事，言建儲遷都之策。景定初，特恩賜免解，赴省令府。起發行在，託疾不行，信國公趙葵辟置幕府笑曰：吾疏散不能仕，但當從公遨遊耳。宋亡，閉門著書，家貧，簞食不給，處之泰然。所著有《易傳》三十卷，《文集》十卷，《聞見錄》一卷，行於世。,GJTS-XXD,古今圖書集成·學行典,154
孝弟,楊培華蘇定魁趙翰思李淳趙邦俊按《鄧川州志》：楊培華，中所人貢士，蘇定魁趙翰思新生人，俱生員，李淳大邑人趙邦俊小邑人生員，俱有孝行割股救親。張真凝，中所人生員，母病與祖母病，割股三次以救。段高選，小邑人吏員，善事父母，卒葬如禮，負土成墳，蓋屋三間廬墓三載。年十三歲，王氏疾鎔，割股以食母疾痊。,GJTS-XXD,古今圖書集成·學行典,145
孝弟,嘉靖甲子鄉薦，令合浦，以採珠忤撫臣歸。歸時，父母雙鬢皤如矣，夢龍奉甘旨，務協其歡。緣父意，取諸父及兄弟之子孫聚居宇下，服食婚姻費皆己出。始夢龍廉於官，後以百口稍不給展轉稱貸，無替其初。嶺南葉春及為之傳，有曰：歸謝一錢，居希百忍。人服其確論。,GJTS-XXD,古今圖書集成·學行典,120
孝弟,年十三，補中書學生，遷祕書中散，轉主客令。以婦父李訢事，出為張掖子都大將。張掖境接邊裔，前後數致寇掠，修明設烽候，以方略禦之。在邊六年，關塞清靜。高祖嘉之，徵為中部令。轉中大夫，兼祠部曹事，職主禮樂，每有疑議，修斟酌故實，咸有條貫。太和十六年卒，時年五十一。高祖悼惜之，賻帛一百匹，諡曰恭伯。世宗時，追贈輔國將軍、東秦州刺史。修早孤，居喪以孝聞。二弟三妹並在幼弱，撫養訓誨，甚有義方。次弟務早喪，修哀傷之，感於行路。愛育孤姪，同於己子。及將異居，奴婢田宅悉推與之，時人以此稱焉。,GJTS-XXD,古今圖書集成·學行典,239
曠達,綏理群生，訓物垂範，於是乎在，斯則聖人為政之由也。若乃淫抗陵肆，則危害萌矣。故欲衍則速患，情佚則怨博，擅恣則興攻，專利則延寇，可謂以厚生而失生者也。悠悠之徒，駭乎若茲之釁，而尋艱爭所緣。察夫偏質有弊，而睹簡損之善，遂闡貴無之議，而建賤有之論。賤有則必外形，外形則必遺制，遺制則必忽防，忽防則必忘禮。禮制弗存，則無以為政矣。眾之從上，猶水之居器也。故兆庶之情，信於所習；習則心服其業，業服則謂之理然。是以君人必慎所教，班其政刑一切之務，分宅百姓，各授四職，能令稟命之者不肅而安，忽然忘異，莫有遷志。況於據在三之尊，懷所隆之情，敦以為訓者哉。斯乃昏明所階，不可不審。夫盈欲可損而未可絕有也，過用可節而未可謂無貴也。蓋有講言之具者，深列有形之故，盛稱空無之美。形器之故有徵，空無之義難檢，辯巧之文可悅，似象之言足惑，眾聽眩焉,GJTS-XXD,古今圖書集成·學行典,359
天道,夫帝王之德，以天地為宗，以道德為主，以無為為常。無為也，則用天下而有餘；有為也，則為天下用而不足。故古之人貴夫無為也。上無為也，下亦無為也，是下與上同德，下與上同德則不臣；下有為也，上亦有為也，是上與下同道，上與下同道則不主。上必無為而用天下，下必有為為天下用，此不易之道也。故古之王天下者，知雖落天地，不自慮也；辯雖彫萬物，不自說也；能雖窮海內，不自為也。天不產而萬物化，地不長而萬物育，帝王無為而天下功。故曰：莫神於天，莫富於地，莫大於帝王。故曰：帝王之德配天地。此乘天地，馳萬物，而用人群之道也。,CTEXT,莊子 ,251
婚姻,艾倬雲，字勷夏，新化人。年十六，即補博士弟子，乾、嘉間人也。父秉實，為聘謝氏女。既聘而喪明，女之父謂女有廢疾，不可事人，使辭焉。秉實以告倬雲，倬雲毅然曰：「始聘之，旋棄之，不義。婦之所貴者在德，喪明何害？」秉實笑曰：「吾特試汝耳，汝果如是，必能興吾門。」及婚，女之父又以美婢為媵，卻之。越歲，女目漸明，亦不廢盥饋、籩豆之事。,WIKI,清稗類鈔,162
遊覽,覽宮宇之顯麗，實大人之攸居，建三臺於前處，飄飛陛以凌虛，連雲閣以遠徑，營觀榭於城隅，亢高軒以迥眺，緣雲霓而結疏，仰西岳之崧岑，臨漳滏之清渠，觀靡靡而無終，何眇眇而難殊，亮靈后之所處，非吾人之所廬，於是仲春之月，百卉叢生，萋萋藹藹，翠葉朱莖，竹林青蔥，珍果含榮，凱風發而時鳥讙，微波動而水蟲鳴，感氣運之和潤，樂時澤之有成，遂乃浮素蓋,CTEXT,藝文類聚 ,165
未通,樹木數徙則萎，蟲獸徙居則壞。故『代馬依北風，飛鳥翔故巢』，莫不哀其生。由此觀之，民非利避上公之事而樂流亡也。往者，軍陣數起，用度不足，以訾徵賦，常取給見民，田家又被其勞，故不齊出於南畝也。大抵逋流，皆在大家，吏正畏憚，不敢篤責，刻急細民，細民不堪，流亡遠去；中家為之絕出，後亡者為先亡者服事；錄民數創於惡吏，故相倣傚，去尤甚而就少愈者多。,CTEXT,鹽鐵論 ,169
出處,房杜姚宋之不為相亦已久矣，中書未嘗無宰相，然則果何必於房杜姚宋，況道不行，雖皋陶伊尹將何為也，房杜姚宋誠賢也，若道不行言不信其心所為賢者，終不敢進其心所為邪者，終不敢不薦而許敬宗，李義府同列用事，言信道行，又自度智力必不足以排之矣，則將自引而止乎，將坐而待黜退乎，尚自恕苟安於位乎，以閣下之明度之，當可知矣，凡慮己事則不明，斷他人事則明己私，而他人公勇易斷也，承閣下厚知受獎，擢者不少，能受閣下德而獻盡言者，未必多人幸蒙，以國士見目十五年餘矣，但欲自竭其分耳聽與怪在閣下裁之而已。宋蘇軾君子之欲有為於天下，莫重乎其始進也。始進以正，猶且以不正繼之，況以不正進者乎。,GJTS-XXD,古今圖書集成·學行典,282
婚姻,臧禮堂，字和貴，武進人。其娶婦時，自撰《孝順詞》，命女儐宣讀，始成禮。後因婦有違言於母，不與同室，久而化之，乃勉從母命，完聚如初。,WIKI,清稗類鈔,65
侈樂,樂之有情，譬之若肌膚形體之有情性也，有情性則必有性養矣。寒溫勞逸饑飽，此六者非適也。凡養也者，瞻非適而以之適者也。能以久處其適，則生長矣。生也者，其身固靜，或而後知，或使之也。遂而不返，制乎嗜欲，制乎嗜欲無窮則必失其天矣。且夫嗜欲無窮，則必有貪鄙悖亂之心，淫佚姦詐之事矣。故彊者劫弱，眾者暴寡，勇者凌怯，壯者傲幼，從此生矣。,CTEXT,呂氏春秋 ,162
隱逸,皇甫松欒子進不能強仕，以圖榮退不能。力耕以自給，上不能放身，雲壑下不能投跡塵埃，似智似愚。人莫之識也。如狂如懦物不可知焉。酒泛中山，適逢千日萍漂，上國迨逾十年，遨遊不出，於醉鄉居處自同，於愚谷閔仲叔之殊。見徒避豬肝，屈大夫之褊，懷浪投魚腹。是以坐成滌器，行將賃舂擁。萬卷而笑，百城舉簞瓢而歌一室必期，口無二價，居賣藥之流，身抗三旌，入屠羊之肆。於是詩輕招隱賦，陋歸田和光同塵嘗聞語矣。遁世無悶豈虛言哉。榮啟期之鼓琴，身終三樂嚴君平之賣，卜日止百錢。是可以融神保和含道詠德，亦何必拂衣丹嶠散髮清流，吸玉露之英,GJTS-XXD,古今圖書集成·學行典,253
孝弟,梁俯結廬親塚倚荒陂，朝夕如存夢寐思。花落鳥啼三載易，霜寒露冷寸心悲。勿驚野火風回滅，還喜新松麋護持。孝感應傳青簡裡，憑軒更誦蓼莪詩。,GJTS-XXD,古今圖書集成·學行典,66
聖門諸賢,按《孔叢子‧嘉言篇》：宰我使於齊而反，見夫子，曰：梁丘據遇虺毒，三旬而後瘳，朝齊君，齊君會大夫眾賓而慶焉。弟子與在賓列，大夫眾賓並復獻攻療之方，弟子謂之曰：夫所以獻方將為病也。今梁丘已療矣。而諸夫子乃復獻方，方將安施，意欲梁丘大夫復有虺害當用之乎。眾坐默然無辭，弟子此言何如。夫子曰：汝說非也。夫三折肱為良毉，梁丘子遇虺毒而獲療，猶有與之同疾者，必問所以已之之方焉。眾人為此故各言其方，欲售之以已人之疾也。凡言其方者，稱其良也。且以參據所以已之之方優劣耳。宰我問君子尚辭乎。孔子曰：君子以理為尚，博而不要，非所察也。繁辭富說，非所聽也。唯知者不失理。孔子曰：吾於予取其言之近類也。於賜取其言之切事也。近類則足以喻之，切事則足以懼之。《論書篇》：宰我問：書云：納于大麓烈風雷雨弗迷，何謂也。孔子曰：此言人事之應乎天也。,GJTS-XXD,古今圖書集成·學行典,358
至樂,種有幾，得水則為㡭，得水土之際則為蛙蠙之衣，生於陵屯則為陵舄，陵舄得鬱棲則為烏足，烏足之根為蠐螬，其葉為蝴蝶。胡蝶，胥也化而為蟲，生於灶下，其狀若脫，其名為鴝掇。鴝掇千日為鳥，其名曰乾餘骨。乾餘骨之沬為斯彌，斯彌為食醯。頤輅生乎食醯，黃軦生乎九猷，瞀芮生乎腐蠸。羊奚比乎不筍，久竹生青寧，青寧生程，程生馬，馬生人，人又反入於機。萬物皆出於機，皆入於機。,CTEXT,莊子 ,176
孝弟,吳主及群臣稱之大同，後征西將軍，鄧艾聞其名，請為主簿，及書招，欲與相見，皆不往，以祖母年老，心在色養，拒州郡之命，獨講學立旌授生。武帝立太子徵為洗馬，詔書，累下郡縣相逼，密上疏武帝，覽之，曰：密不空有名也。嘉其誠，款賜奴婢二人，下郡縣供其祖母奉膳，徙尚書郎，河內溫令，敷德陳教，政化嚴明。太傅鉅平侯羊公薨無子，帝令宗子為世子嗣之，不時赴喪，密遣戶曹齎移推轂，遣之中山，諸王每過溫縣，必責求供，給吏民患之。密至，中山王過縣徵芻茭薪蒸，密引高祖過沛濱，老幼桑梓之供，一無煩費，伏惟明王孝，思惟則動職先戒本國望風式歌且舞，誅求煩碎所未聞命，後諸王過，不敢煩溫縣，盜賊發河內，餘縣不敢近溫，追賊者不敢經界。隴西王司馬子舒，深敬友之而貴家憚其公直，密去官，為州大中，正性方亮不曲，意勢位者，失荀張指左遷，漢中太守諸王多以為冤，一年去官，年六十四卒。,GJTS-XXD,古今圖書集成·學行典,369
孝弟,莫如龍，安岳庠增，生性孝友。母疾篤，醫藥不效，是夜焚香割股救母，獲痊，至九十有三。萬曆閒督學楊核其行優獎異。,GJTS-XXD,古今圖書集成·學行典,54
吏治,為若水祈福。知州欲論奏其功，若水固辭曰：「若水止求人不冤死耳，論功非本心也。且朝廷若以此為若水功，當置錄事於何地。」知州歎服。章聖初，王平，字保衡，為許州司理參軍。里中女乘驢單行，盜殺諸田間，褫其衣而去。驢逸，田旁家收繫之。吏捕得驢，坐以殺人。保衡疑之，以狀白府。州將老吏，素強，了不之聽，趣令具獄。保衡持益堅,WIKI,宋稗類鈔,155
婚姻,列聖大婚之選后也，例由太后率皇上御便殿，自擇之。德宗選后時，初屬意於珍嬪、瑾嬪。孝欽后以隆裕后之貌雖亞珍、瑾，而莊重過之，遂定為后。工書，左手能作大字。,WIKI,清稗類鈔,76
達鬱,凡人三百六十節，九竅五藏六府。肌膚欲其比也，血脈欲其通也，筋骨欲其固也，心志欲其和也，精氣欲其行也，若此則病無所居而惡無由生矣。病之留、惡之生也，精氣鬱也。故水鬱則為污，樹鬱則為蠹，草鬱則為蕢。國亦有鬱。主德不通，民欲不達，此國之鬱也。國鬱處久，則百惡並起，而萬災叢至矣。上下之相忍也，由此出矣。故聖王之貴豪士與忠臣也，為其敢直言而決鬱塞也。,CTEXT,呂氏春秋 ,171
鑒誡,無道人之短，無說己之長，施人慎勿念，受施慎勿忘，俗譽不足慕，唯仁為紀綱，隱身而後動，謗議庸何傷，無使名過實，守愚聖所臧，柔弱生之徒，老氏誡剛強，在涅貴不緇，曖曖內含光，硜硜鄙夫介，悠悠故難量，慎言節飲食，知足勝不祥，行之苟有恆，久久自芬芳。,CTEXT,藝文類聚 ,120
孝友,其後數年，東巖自蔚州歸，弟婦遽語之曰：「昔貸錢者月取二分息，踰三歲，即子母相侔，今此百金已踰十載，為子母相侔者三，計當八百金矣。」於是東巖罄資裝，猶不足以償。婦日搏膺譟呼，時太夫人猶在堂，不堪其擾，東巖乃以所居室立券付弟，而奉母別居。然屋小，不足抵八百金，衣飾器皿，恣所攫取，故東巖移居，家具蕭然，見者皆歎息。時袁湘湄為書門帖曰：「長物祇餘詩一卷，寄居聊借屋三間。」方家難作時，顧蔚雲贈詩，有「早識訟師由飲食，疊書忍字保彝倫」。皆實錄也。,WIKI,清稗類鈔,219
正直,高宗幸灤陽，有隨侍太監某滋擾民間，時熱河巡檢張若瀛者，桐城相國文和公族子也，撫以善言，太監愈咆哮，若瀛乃呼役縛之，立加大杖。直督方恪敏公聞之，大驚曰：「張某瘋矣！」亟上章劾奏。上察其情，謂侍臣曰：「非太監恣行不法，若瀛安敢爾！其人殊有家風，朕甚嘉之。」因降特旨，令越七階擢同知，而太監遣戍矣。,WIKI,清稗類鈔,146
說民,用善，則民親其親；任姦，則民親其制。合而復之者，善也；別而規之者，姦也。章善則過匿，任姦則罪誅。過匿則民勝法，罪誅則法勝民。民勝法，國亂；法勝民，兵強。故曰：以良民治，必亂至削；以姦民治，必治至強。,CTEXT,商君書 ,99
崇禮,飾几杖，脩樽俎，為賓，非為主也。炫燿奇怪，所以陳四夷，非為民也。夫家人有客，尚有倡優奇變之樂，而況縣官乎？故列羽旄，陳戎馬，所以示威武，奇蟲珍怪，所以示懷廣遠、明盛德，遠國莫不至也。,CTEXT,鹽鐵論 ,91
說疑,若夫周滑之、鄭王孫申、陳公孫寧、儀行父、荊芋尹申亥、隨少師越、種干、吳王孫額、晉陽成泄、齊豎刁、易牙，此十二人者之為其臣也，皆思小利而忘法義，進則揜蔽賢良以陰闇其主，退則撓亂百官而為禍難，皆輔其君、共其欲，苟得一說於主，雖破國殺眾不難為也。有臣如此，雖當聖王尚恐奪之，而況昏亂之君，其能無失乎？有臣如此者，皆身死國亡，為天下笑。故周威公身殺，國分為二；鄭子陽身殺，國分為三；陳靈公身死於夏徵舒氏；荊靈王死於乾谿之上；隨亡於荊；吳併於越；智伯滅於晉陽之下；桓公身死七日不收。故曰，諂諛之臣，唯聖王知之，而亂主近之，故至身死國亡。,CTEXT,韓非子 ,263
聖人,反報岐周曰：殷其亂矣。武王曰：其亂焉至。對曰：讒慝勝良。武王曰：尚未也。又復往，反報曰：其亂加矣。武王曰：焉至。對曰：賢者出走矣。武王曰：尚未也。又往，反報曰：其亂甚矣。武王曰：焉至。對曰：百姓不敢誹怨矣。武王曰：嘻。遽告太公。太公對曰：讒慝勝良，命曰戮；賢者出走，命曰崩；百姓不敢誹怨，命曰刑勝。其亂至矣，不可以駕矣。故選車三百，虎賁三千，朝要甲子之期，而紂為禽，則武王固知其無與為敵也。因其所用，何敵之有矣。武王至鮪水。殷使膠鬲候周師，武王見之。膠鬲曰：西伯將何之。無欺我也。武王曰：不子欺，將之殷也。膠鬲曰,GJTS-XXD,古今圖書集成·學行典,256
母儀,於是前妻中子犯魏王令當死，慈母憂戚悲哀，帶圍減尺，朝夕勤勞以救其罪人。有謂慈母曰：「人不愛母至甚也，何為勤勞憂懼如此？」慈母曰：「如妾親子，雖不愛妾，猶救其禍而除其害，獨於假子而不為，何以異於凡母！其父為其孤也，而使妾為其繼母。繼母如母，為人母而不能愛其子，可謂慈乎！親其親而偏其假，可謂義乎！不慈且無義，何以立於世！彼雖不愛，妾安可以忘義乎！」遂訟之。魏安釐王聞之，高其義曰：「慈母如此，可不救其子乎！」乃赦其子，復其家。,CTEXT,列女傳 ,212
篤行,嘗行經朱雀門街，有自車後盜點衣者，見而不言，傍有人擒盜與之，點乃以衣施盜，盜不敢受，點命告有司，盜懼，乃受之，催令急去。《陳書‧蕭摩訶傳》：摩訶有騎士陳智深者，勇力過人，以平叔陵之功，為巴陵內史。摩訶之戮也，其妻子先已籍沒，智深收摩訶屍，手自殯斂，哀感行路。《隋書‧趙軌傳》：軌少好學，有行檢。周蔡王引為記室，以清苦聞。高祖受禪，轉齊州別駕，有能名。其東鄰有桑，葚落其家，軌遣人悉拾還其主，誡其諸子曰：吾非以此求名，意者非機杼之物，不願侵人。汝等宜為誡。《公孫景茂傳》：景茂遷息州刺史，法令清靜，德化大行。時屬平陳之役，征人在路，有疾病者，景茂撤減俸祿，為饘粥湯藥，分賑濟之，賴全活者以千數。上聞而嘉之，詔宣告天下。《張文詡傳》：文詡灌園為業。州郡頻舉，皆不應命。事母以孝聞。每以德化人,GJTS-XXD,古今圖書集成·學行典,343
權謀,智伯從韓、魏之兵以攻趙，圍晉陽之城而溉之，城不沒者三板。絺疵謂智伯曰：「韓、魏之君必反矣。」智伯曰：「何以知之？」對曰：「夫勝趙而三分其地，今城未沒者三板，臼竈生鼃，人馬相食，城降有日矣。而韓、魏之君無喜志而有憂色，是非反何也？」明日，智伯謂韓、魏之君曰：「疵言君之反也。」韓、魏之君曰：「必勝趙而三分其地，今城將勝矣。夫二家雖愚，不棄美利而偝約為難不可成之事，其勢可見也。是疵必為趙說君，且使君疑二主之心，而解於攻趙也。今君聽讒臣之言而離二主之交，為君惜之。」智伯出，欲殺絺疵，絺疵逃。韓、魏之君果反。,CTEXT,說苑 ,252
篤行,潯州知府。永嘉稱難治，調劑周勤，不事聲色，吏牘民志久益晏然。有問其得民之道，曰：無他，惟積誠而已。其家居見盜，夜潛於廁，呼出，慰贈遣之，不問其名姓。,GJTS-XXD,古今圖書集成·學行典,74
篤行,周相，字良佐，淳謹篤實，嘗遊學他鄉，夜有女奔之，拒不納。詰旦即托故辭去。赴省試有女疫于舟，同行皆棄去，相守逮終，捐己資棺殮之。嘉靖二年以貢司教茶陵，嚴條約程課，諸生。貧乏者不責脩饌，士頌其賢，為立祠于名宦。居家以孝友稱，周死恤貧，開義學以教族之子弟，人皆稱之。孫孜，號東園，嘉靖三年春滁大饑，死者相枕藉，孜率眾置義塚，出粟授貧人，使收骼埋瘞，眾感其好義云。,GJTS-XXD,古今圖書集成·學行典,178
隱逸,楚漢之起，齊人爭往于世主，唯蓋公獨遁居不仕，及漢定天下，曹參為齊相，盡延問長老諸生以百數，何以治齊人，人各殊參不知所從，聞蓋公善治黃老，乃使人厚幣聘之，公為言治道貴清淨，而民自定，遂推此類為參，具言之，參悅乃避正堂舍之，師事之齊果大治，及參入相，漢遵蓋公之道，故天下歌之，蓋公雖為參師，然未嘗仕以壽終。,GJTS-XXD,古今圖書集成·學行典,151
紕謬,黃州潘大臨工詩。家甚貧。東坡山谷尤喜之。臨川謝無逸以書問有新作否？潘答曰：「秋來景物，件件是佳句，恨為俗氛所翳耳。昨日閑臥，聞攪林風雨聲，欣然起題其壁曰：『滿城風雨近重陽』，忽催租入至，遂敗意，止於一句奉寄。」聞者笑其迂闊。,WIKI,宋稗類鈔,112
豪侈,周長庚，字莘仲，侯官人。未冠，舉同治壬戌鄉試，選建陽教諭，調彰化。愛士彌至，士有為人中傷者，必爭諸長官，無所憚。尤喜賓接士大夫，講經濟詞章之學。閩中士大夫之有名者，至臺，必主彰化，車馬輻輳，座客常滿，臺之南北無不知有周教諭矣。有與其夜宴者，謂珍錯雜陳，燈炬如晝，非苜蓿荒齋所得有也。,WIKI,清稗類鈔,141
仁智,文仲微使人遺公書，恐得其書，乃謬其辭曰：「斂小器，投諸台。食獵犬，組羊裘。琴之合，甚思之。臧我羊，羊有母。食我以同魚。冠纓不足，帶有餘。公及大夫相與議之，莫能知之。,CTEXT,列女傳 ,82
講學,固是有根株，則必有枝葉然，五穀之根株，則生五穀之枝葉，華實而可食；稊稗之根株，則生稊稗之枝葉，華實而不可食。此則不同耳。參朮以根株而愈疾，鉤吻以根株而殺人。其所以殺人者，豈在根株之外，而致其毒哉？故明道先生又云，釋氏惟務上達而無下學，然則其上達處，豈有是也？元不相連屬，但有閒斷非道也。此可以見內外不備之意矣。來書云，以理為障者，特欲去其私意小智。熹謂認私意小智作理字，正是不識理字。來書又謂，上蔡云佛氏不肯就理者為非。熹謂，若不識理字，則此亦未易以口舌爭也。他日解此，乃知所言之可笑耳。來書云，儒佛見處，既無二理，其設教何異也？蓋儒教本人事，釋教本生死。本人事故緩於見性，本生死故急於見性。熹謂：既謂之本，則此上無復有物矣。今既二本，不知所同者何事？而所謂儒本人事，緩見性者，亦殊無理。三聖作《易》，首曰：乾，元亨利貞。子思作《中庸》首曰：天命之謂性。孔子言性與天道，而孟子道性善，此為本於人事乎？本於天道乎？緩於性乎？急於性乎？俗儒正坐，不知天理之大，故為異說所迷，反謂聖賢知人事，而不知死生，豈不誤哉！,GJTS-XXD,古今圖書集成·學行典,454
技勇,盡殲之？吾殊不服，今特來為弟子輩復仇。」黃不待言畢，即叱曰：「鼠輩敢爾？」一聳身，鐵簡即直壓而下。詎翁微引其手，簡已入翁手中。黃大驚，然勢不能止，即更擊翁，亦更奪之，黃發流星鎚，又為所接。翁大笑曰：「豪傑豪傑，如是如是。」黃窘甚，將自投於海。忽有拽之者，後艙客也。客謂翁曰,WIKI,清稗類鈔,136
至樂,夫天下之所尊者，富貴壽善也；所樂者，身安、厚味、美服、好色、音聲也；所下者，貧賤夭惡也；所苦者，身不得安逸，口不得厚味，形不得美服，目不得好色，耳不得音聲；若不得者，則大憂以懼。其為形也亦愚哉！,CTEXT,莊子 ,97
敬信,汪紱初之教弟子也，必以敬，坐不得倚，立不得跛，以謹制其容度。閒與客坐語，弟子胡元僎足小跛，童子倚側笑曰：「先生亦跛耶？」胡肅然，謂同學曰：「童子箴我是，若曹退思，恐未必如我也。」,WIKI,清稗類鈔,89
儷語,薛制機言有賀自長沙移鎮南昌者啟云：「夜醉長沙，曉行湘水，難教檣燕之留，朝飛南浦，暮卷西山，來聽佩鸞之舞。」上巳請客云：「三月三日，長安水邊多麗人；一觴一詠，會稽山陰修禊事。」又云：「良晨美景，嘗心樂事，四者難並；崇山峻嶺，茂林修竹，群賢畢至。」,WIKI,宋稗類鈔,122
品行,孫資政沔，出帥環慶。宿管城，值夏州進奉使至，或言當避驛者。公曰：“使夏國王自入朝，亦外臣也，猶當在某下，況陪臣乎？”遂宿白沙。仁廟聞而嘉之。,WIKI,宋稗類鈔,70
隱逸,世為文水開柵，人器宇簡淡，倜儻不群，厭習舉子業。髫年即優游泉石閒，好讀異書，過目成誦。更工詩善書，晉直指使高其操，親詣之。聚談於陋室敝席閒，食蔬食菜羹而去。晚年，家益貧，行益高。每遇佳山水，多留，題僧房道觀。時寄跡焉，有勸之仕者，笑應云：廟中之犧漆園，吏且不為，而謂吾為之乎。逍遙自適而終。,GJTS-XXD,古今圖書集成·學行典,145
技勇,周少谷曾官山東高密縣，世稱三閭大夫者是也。其行縣，挾一吏一僕，控三驢，驢鞍置板，可位置筆墨。吏抱牘前行，民之訟者即驢前伸理，命訟者招其所被訟之人至，為定曲直，就鞍上了之，故有是稱，以閭與驢聲通也。子辛仲，十九領鄉薦，省之於高密，不挈僕，恆單車，逆旅中有人言盜殺人，行客因之相戒，辛仲亦悚然。時見同舍中有老人與少年同飯，少年眉宇英特，老人長眉而傴僂。辛仲請同行，老人似可，然未之答，少年則慨諾無拒。遲明，車同發，曉色初起，沙磧之上，有人影蠕蠕然聯綴而行，御者語辛仲曰：「盜也。」辛仲馳告老人，老人夷然無動，而少年已起戒備。語未竟，塵土漲天，七騎同來，橫刀馬上作霜氣，少年立下，言曰：「七騎敵一步，非勇。能下馬與我地鬬者，始男子。」騎中一髯丈夫曰：「此奚不可！」遂下。少年出刀如柳葉，上下騰踔，髯丈夫已失其耳。六騎大呼，出刃剚少年，老人忽即車發矢，殪其一騎，一騎更上，復殪，乃皆奔逸。老人謂辛仲曰：「吾此去殊險，郎君與我同行，且相累，不如別從廣隊行，盜或以郎君文士而免之。」辛仲大駭不能答，老人竟挾少年馳去。,WIKI,清稗類鈔,452
言語,夫曰：言不可不重也，子不見鐘鼓乎。夫鐘鼓之，然後鳴鏗訇鏜鞳，人不以為異也，若不叩自鳴人，孰不謂之妖邪，可以言而不言，猶叩之而不鳴也，亦為廢鐘鼓矣。,GJTS-XXD,古今圖書集成·學行典,73
技勇,馮克善為林清之黨，後亦被逮。初授徒獻縣，精技擊。嘗自入一室，使數徒守門，手利刃而向內刺之。馮忽大聲曰：「我出矣。」則已立徒之後，不知其何策以奪門而出也。,WIKI,清稗類鈔,76
辯通,趙津女娟者，趙河津吏之女，趙簡子之夫人也。初簡子南擊楚，與津吏期，簡子至，津吏醉臥，不能渡，簡子怒，欲殺之。,CTEXT,列女傳 ,54
心學,臣若水通曰：心一也，而不同者非心之本體然也，程顥云，人能將身在天地萬物中，作一例看多少快活，是故天體萬物而無外，聖人體萬民而不私，私心亡而萬殊一矣，故宋儒葉采。亦曰：公則萬物一體，私則人己萬殊其知此矣，是故君子之道莫大乎公溥。邵雍曰：聖人所以能立于無過之地者，以其善事吾心者也。臣若水通曰：聖人之心，一仁而已矣，則亦何過之有哉，是以口不失于人也，足不失于人也，色不失于人也，三者盡而聖人之善事，其心者可知矣，是故聖人之無過，以其無違此心也，無違心者善事心者也，非以此事彼之謂也，事之即心也，孟子曰：存其心，養其性，所以事天也。然則為人君者知善事其心，則知善事其天矣。張載曰：聖人盡性，不以見聞梏其心。其視天下無一物非我。臣若水通曰：人心廣大天地，萬物同體者也，見聞之念起于軀殼之私，則廣大之體蔽而身外，皆非我矣，聖人盡己之性，以盡人之性，盡人之性以盡物之性，以其性一也，其視天下無一物非我也，是之謂見大，見大則小不足以梏之矣。張載曰：人病其以耳目見聞累其心而不務盡其心，故思盡其心者，必知心所從來而後能。,GJTS-XXD,古今圖書集成·學行典,452
隱逸,冥致江鯉，但當用天道，分地利。孰能食人厚祿，憂人重事乎。州舉秀才，主簿，不就。驃騎豫章王徵為參軍，測答府召云：何為謬傷海鳥，橫斤山木。母喪，身負土植松柏。豫章王復遣書請之，辟為參軍。測答曰：性同鱗羽，愛止山壑，眷戀松筠，輕迷人路。縱宕巖流，有若狂者，忽不知老至。而今鬢已白，豈容課虛責有，限魚慕鳥哉。永明三年，詔徵太子舍人，不就。欲遊名山，乃寫祖炳所畫《尚子平圖》於壁上。測長子官在京師，知父此旨，便求祿還為南郡丞，付以家事。刺史安陸王子敬、長史劉寅以下皆贈送之，測無所受。齎《老子》《莊子》二書自隨。子孫拜辭悲泣,GJTS-XXD,古今圖書集成·學行典,257
技勇,女隨盧歸里，鬻其金珠，小作負販，頗能自給。後髯者事敗見執，一家盡斬於市，惟女之生母孑身遠遁，祝髮於藥草尼菴，年八十而終。有遺書寄女，女偕盧跡至尼菴，見床頭橫禪杖一枝，猶是昔年槍桿也。女與盧皆大哭，瘞其柩於東山之陽，廬墓三年，然後同反。,WIKI,清稗類鈔,117
隱逸,巖下鄙人，守一介之志，非敢蔑榮嗤俗，自致雲霞，蓋任性靈而直往，保無用以得閑，壟薪井汲，樂有餘歡，切松煮朮，此外何務，然亦以天地棟宇，萬物同於一化，死生善惡之能聞。,CTEXT,藝文類聚 ,81
科名,太宗時，親試進士。每以先進卷者，賜第一人及第。孫何與李庶幾同在場屋，皆有時名。庶幾文思敏速，何苦思遲。會言事者上言舉子輕薄，為文不求義理，惟以敏速相誇。因言庶幾與舉子於餅肆中作賦，以一餅熟成一韻者為勝。太宗聞之，大怒。是歲殿試，庶幾最先進卷，遽叱出之。由是何為第一。,WIKI,宋稗類鈔,133
心學,具於赤子之時也，故大人與赤子異者，自少而壯而老，其形體容貌有不同也，德行言辭政事文學有不同也，富貴貧賤窮通得喪有不同也，而其心即赤子之心未之失耳抑，豈大人一無所學無所慮乎，雖慮以滿其良知之量，其不慮者如故焉，不慮而知即不思而得，而與易知合德者此也。學以滿其良能之量其不學如故焉，不學而能即不勉，而中而與簡能合德者此也。信乎大人與乾坤同其大，要在不失赤子之心而已矣。或曰：易簡而天地之理得矣，中庸乃云聖人有所不知不能何歟。曰,GJTS-XXD,古今圖書集成·學行典,211
出處,唐李翱足下復書來會與一二友生飲酒，甚樂。故不果以時報三讀足下書，感歎不能休非足下之愛，我甚且欲吾身在而吾道光明也，則何能開難出之辭，如此之無憂乎，前書所以不受，足下之說而復闢之者，將以明吾道也，吾之道非一家之道，是古聖人所由之道者也，吾之道塞則君子之道消矣，吾之道明則堯舜禹湯文王孔子之道，未絕于地矣，前書若與足下混然同辭，是宮商之一其聲音也，道何由而明哉，吾故拒足下之辭，知足下必將憤予而復其辭也，足下再三教我，適時以行道所謂時也。者，乃仁義之時乎將沈浮之時乎，苟仁且義則吾之道，何所屈焉。,GJTS-XXD,古今圖書集成·學行典,246
汰侈,石崇與王愷爭豪，並窮綺麗，以飾輿服。武帝，愷之甥也，每助愷。嘗以一珊瑚樹，高二尺許賜愷。枝柯扶疏，世罕其比。愷以示崇。崇視訖，以鐵如意擊之，應手而碎。愷既惋惜，又以為疾己之寶，聲色甚厲。崇曰：「不足恨，今還卿。」乃命左右悉取珊瑚樹，有三尺四尺，條榦絕世，光彩溢目者六七枚，如愷許比甚眾。愷惘然自失。王武子被責，移第北邙下。于時人多地貴，濟好馬射，買地作埒，編錢幣地竟埒。時人號曰「金溝」。,CTEXT,世說新語 ,194
權謀,吳王夫差破越，又將伐陳。楚大夫皆懼，曰：「昔闔廬能用其眾，故破我於柏舉。今聞夫差又甚焉。」子西曰：「二三子，恤不相睦也，無患吳矣，昔闔廬食不貳味，處不重席，擇不取費。在國，天有災，親戚乏困而供之；在軍，食熟者半而後食。其所嘗者，卒乘必與焉。是以民不罷勞，死知不曠。今夫差，次有臺榭陂池焉；宿有妃嬙嬪御焉。一日之行，所欲必成，玩好必從，珍異是聚，夫差先自敗己，焉能敗我？」,CTEXT,說苑 ,185
孝弟,事親色養備至。父鰥居，常不離左右，夜抱父足而眠。中年喪妻，竟不再娶，與父同年而卒。父八十四，誦五十有九。父沒，廬墓。撫愛弟姪，情誼備至。有司旌表其門。,GJTS-XXD,古今圖書集成·學行典,75
孝弟,早喪父，其祖存貞有瘋疾，手足拘不舉，駿日夜撫摩，痾癢靡所不至，家貧竭力為具膳羞飲食，多含哺以進，當春和輒背負出游，冀得其歡，凡十歷寒暑弗輟，祖年八十四而卒，每對眾涕泣為言其孝，有司以順孫旌之。,GJTS-XXD,古今圖書集成·學行典,96
讀書,凡先儒解經，雖先知道，然其盡一生之力，縱未說得七八分也，有三四分且須熟讀詳究，以審其是，非而為吾之益，今公纔看著便妄生去取肆，以己意是發明得箇甚麼道理，公且說人之讀書，是要將作甚麼用，所貴乎。讀書者是要理會這箇道理，以反之於身為我之益而已。大凡人讀書，且當虛心一意，將正文熟讀，不可便立見解。看正文了，卻著深思熟讀，便如己說，如此方是。今來學者一般是專要作文字用，一般是要說得新奇，人說得不如我說得較好，此學者之大病。譬如聽人說話一般，且從他說盡，不可勦斷他說，便以己意見抄說。若如此，全不見得他說是非，只說得自家底，終不濟事。久之，又曰：須是將本文熟讀，字字咀嚼教有味。若有理會不得處，深思之；又不得，然後卻將注解看，方有意味。如人飢而後食,GJTS-XXD,古今圖書集成·學行典,321
篤行,歲祲，每出粟活人。崇禎閒有鄉人溺。其婦而逃，漁人網得之，文見惻然施槥殮之，後反為婦父母疑其故，訴於官，知縣王驥得狀高其義，綽楔表其門。,GJTS-XXD,古今圖書集成·學行典,67
心學,微猶滅也，惟危惟微二句相因說天理，人欲不容並立人欲長一分，則天理消一分，故人心日以長大，則道心日以微滅精以察見，此理即學問思辨之事，屬知一以存養，此理即篤行之事屬行知行並進，即執中之工夫，中即此天理是也，天理則不偏不倚無過不及，故謂之中允信也，執謂有之于己之意信有諸己，則與中道而一矣，故曰：惟精惟一允執厥中。堯之傳舜只曰：允執厥中，知行混合體用，一原以聖授聖。故不待言工夫也，至是舜傳禹始有人心道心惟精惟一之說，則又推執中之工夫，言之此萬世心學之源于人，君聖學最為切要自後言建中建極言博約一貫言止，至善格物言學問思辨篤行言集義養氣言誠言敬，皆本于此舍此，則人欲橫流天理滅絕，雖有天下不能以平治矣，惟聖明留意焉。《商書‧盤庚》：汝猷黜乃心，無傲從康。,GJTS-XXD,古今圖書集成·學行典,325
孝弟,朱景菲，號建庵，力貧篤孝。父沒，廬墓三年，哀毀骨立。後鬻女以養母。及母亡，亦廬墓如前。州守申報巡按給匾，庫儲以寵錫之。,GJTS-XXD,古今圖書集成·學行典,59
讒險,王緒數讒殷荊州於王國寶，殷甚患之，求術於王東亭。曰：「卿但數詣王緒，往輒屏人，因論它事，如此，則二王之好離矣。」殷從之。國寶見王緒問曰：「比與仲堪屏人何所道？」緒云：「故是常往來，無它所論。」國寶謂緒於己有隱，果情好日疏，讒言以息。,CTEXT,世說新語 ,116
篤行,家貧力學不干仕，進于廬後，掘地見白金，輒掩不發。居三十年為至治。壬戌歲大饑，乃盡發之以賑貧乏，全活甚眾，其後嫁女甘于荊布，錙銖弗取，卒年九十七。,GJTS-XXD,古今圖書集成·學行典,72
忠藎,旋檄各屬舉團練，捐千金為倡，規模粗具。忽奉其父鼎庵書，略謂「臥牀三月，動輒霈人。速告養歸省，毋貪富貴，遲恐不見汝矣」。得書驚泣，又以兀坐危城，不能按試，於事無補；父僅一子，父病不歸省，是大不孝，不孝則不忠，遂決計拜疏乞養。時適有協同河督潘錫恩防堵徽州之命，尚未知也。疏上，朝廷疑其規避，奉嚴旨，准開缺，銷假後以三四品京堂降補。念父甚，將以印信交皖撫，又得其父書曰：「病小愈矣。既奉嚴旨，須代者至然後去職，脫先行者，非吾子也。」乃遵父命，坐待後任。嘗寓書其子云：「城外金柱關火起，居民驚避，僕從以開缺為辭，請暫出城。余思一日不去職，即一日不可避難，儻遇賊劫，正可明心。」蓋死志決矣。,WIKI,清稗類鈔,290
處世,惟事事乃其有備，有備無患。惟事其事，乃其有備。張氏曰：修車馬備器械事乎，兵事則外侮不能為之。憂簡稼器修稼，政事乎農事，則水旱不能為之害。,GJTS-XXD,古今圖書集成·學行典,68
任道,薦之，得荊州教授。時安於州縣，未嘗求聞達，而德望日重，四方之士不遠千里從之游，號曰龜山先生。時天下多故，有言於蔡京者，以為事至此必敗，宜引舊德老成置諸左右，庶幾猶可及，時宰是之。會有使高麗者，國主問龜山安在，使回以聞。召為祕書郎，遷著作郎。又面對，奏曰：堯、舜曰允執厥中，孟子曰湯執中，《洪範》曰皇建其有極，歷世聖人由斯道也。熙寧之初，大臣文六藝之言以行其私，祖宗之法紛更殆盡。元祐繼之，盡復祖宗之舊，熙寧之法一切廢革。至紹聖、崇寧抑又甚焉，況元祐之政事著在令甲，皆焚之以滅其跡。自是分為二黨，縉紳之禍至今未殄。臣願明詔有司，條具祖宗之法，著為綱目，有宜於今者舉而行之，當損益者損益之，元祐、熙、豐姑置勿問，一趨於中而已。,GJTS-XXD,古今圖書集成·學行典,311
孝弟,賦性醇謹，言動不苟。少時事親以孝聞，視問惟謹。父稍恙，即親嘗湯藥戰慄泣下。會兵寇載道，奉父母避邑之承鄉山中，偕弟大順力田奉養。值昇平，復居郡城，孺慕彌切，然雅好交遊。每遇一賢友必稟命於父，乃從而禮之。否則寧拒勿與也。年五十餘以父歿痛絕者數次。自是哀毀骨立，飲食不甘，憂鬱數年成疾卒。,GJTS-XXD,古今圖書集成·學行典,141
賞譽,張天錫世雄涼州，以力弱詣京師，雖遠方殊類，亦邊人之桀也。聞皇京多才，欽羡彌至。猶在渚住，司馬著作往詣之。言容鄙陋，無可觀聽。天錫心甚悔來，以遐外可以自固。王彌有俊才美譽，當時聞而造焉。既至，天錫見其風神清令，言話如流，陳說古今，無不貫悉。又諳人物氏族，中來皆有證據。天錫訝服。,CTEXT,世說新語 ,138
隱逸,學識敏達，舉賢良方，正上治平十策。時韓胄用事議，多不合，擢左司諫不拜，固辭還山。寧宗嘉其節，特賜奉議郎致仕。,GJTS-XXD,古今圖書集成·學行典,54
知行,古之君子自其始學，則盡力於灑掃應對進退之閒，而內事其心既久且熟矣，則心平而氣和，沖融暢適與物無際，其觀於一世事物之變，蓋無往而非吾樂也。而況載籍所傳，上超羲農，下至於茲，其閒聖賢之行事，問學之源奧，是非得失，理亂存亡，廢興之故。包括籠絡靡不畢具苟涉其辭義，而心必契焉。則其可樂而玩也，豈不亦至矣哉。惟世之學者，或不足以知此，而勞於記誦呫嗶之閒，以為事是以語之至者。既扞格而不入於心，惟其粗糲而不平者，感而入焉，則其閒勃然而鬥而怒矣，亦何樂之云哉。,GJTS-XXD,古今圖書集成·學行典,223
講學,二先生說經如此不同處亦多，或是時有先後，或是舛錯，當以義理隱度而取捨之，如此說則當以解為正，蓋其義理最長，而亦先生晚年所自著，尢可信也。欲仁之欲，與欲無加諸我之欲，文意不同，不可以相比，更推詳之。君子所貴乎道者，三動容貌，斯遠暴慢矣；正顏色，斯近信矣；出辭氣，斯遠鄙倍矣。《明道》曰動容貌周旋中禮暴慢，斯遠；正顏色則不妄，斯近信矣；出辭氣正由中出，斯遠鄙倍，此動容貌、正顏色、出辭氣，皆不著力，是成德之事斯遠暴慢，斯近信，遠鄙倍，猶云便遠暴慢，便近信，便遠鄙倍，自然如此也。伊川曰辭氣之出，不使至於鄙倍，卻是就遠字上用功。《上蔡》云動也，正也，出也，君子自牧處又曰緊要在上三字，說不同，如何？熹詳此意，當以《明道》之說為正，《上蔡》之說猶有病。《克齋記》說天下歸仁，《處先本》云天下之人亦將無不以仁歸之後，本云視天下無一物不在吾生物氣象之中，先後意甚異，畢竟天下歸仁，當如何說，初意伊川說，後覺未穩，改之，如此乃呂博士說，恐當以後說為正，蓋所謂伊川說亦止見於外書雜說中容，或未必然也。,GJTS-XXD,古今圖書集成·學行典,442
解老,仁者，謂其中心欣然愛人也。其喜人之有福，而惡人之有禍也。生心之所不能已也，非求其報也。故曰：「上仁為之而無以為也。」,CTEXT,韓非子 ,58
恬退,陌相洛浦之迴。阡連飛甍於，故友接閒館以懷，僊臨南場以蓺。藿寄北池而采蓮，睇微英之靃靃。望冰葉之田，田乃翦山木。不日為功，非輪非奐去。斲去礱夜，索綯而繞繞。且乘屋而芄，芄竹櫺崎嶇。而經北繩閈，窈窕以臨東。布菌蕭於疏，橑織菼亂於迴櫳。於是籬，插芳槿門。拂長楊園，桃春發窗，竹夏涼晨，露晞而草馥，微風起而樹香。無芳菲以襲予。空旖旎於都，房恆離居，以歲月庸銷，落而徒傷。我聞時命，有殖無遷。徵事，或在求理未甄。譬豐草之區，別隨霜露而夭，延背萱鮮於堂。北尚幽幽，而未捐苟。外物以能惑，亦在應而無。騫況朝霞之采，可嚥瓊扉之，飾方宣養，以虛，白之氣。悟以無生之篇，豈加璧之贈，可動執圭之位。能纏歸來，薄暮聊以永年。,GJTS-XXD,古今圖書集成·學行典,300
物我,己之所無不以責下我之。所有不以譏彼感己之好敬也故接士。以禮感己之好愛也故遇人有恩，己欲立而立人己欲達，而達人善人之憂我也。故先勞人惡人之忌我。也故常念人凡品則不然論，人不恕己動作不思心。無之己而責之人有之我。而譏之彼己無禮而責人敬，己無恩而責人受貧賤則非。人初不我憂也富貴則是。我之不憂人也行己，若此難以稱仁矣。,GJTS-XXD,古今圖書集成·學行典,156
難勢,今以國位為車，以勢為馬，以號令為轡，以刑罰為鞭筴，使堯、舜御之則天下治，桀、紂御之則天下亂，則賢不肖相去遠矣。夫欲追速致遠，不知任王良；欲進利除害，不知任賢能；此則不知類之患也。夫堯、舜亦治民之王良也。,CTEXT,韓非子 ,101
天運,帝曰：「女殆其然哉！吾奏之以人，徵之以天，行之以禮義，建之以太清。夫至樂者，先應之以人事，順之以天理，行之以五德，應之以自然，然後調理四時，太和萬物。四時迭起，萬物循生；一盛一衰，文武倫經；一清一濁，陰陽調和，流光其聲；蟄蟲始作，吾驚之以雷霆；其卒無尾，其始無首；一死一生，一僨一起；所常無窮，而一不可待。女故懼也。,CTEXT,莊子 ,158
義俠,郝亦力為之言。久之，盛乃揮己婦出，訣曰：「吾與戚三同來，矢不獨還。今戚三以傭書金贖汝，書尚未盡償，而吾與汝空鬻身，無以報戚，何用獨贖為？汝仍還郝，吾與戚同去，赴江水死耳。」以婦交郝，返張值，既拜郝及張，相將牽臂出，且號且行，而戚婦與盛婦俱號。時張之部曲有願出金代贖者，有迸涕者，至是，張心動，謂郝曰：「止，吾安惜以一婦全兩家也。雖然，婦值不止是，而減值以贖，則無以示來者。且此值，盛值也。盛為戚鬻身，吾何能獨遣妻而反留盛？」因並遣盛、戚，而以二十金分之，為歸里資，於是各懽呼謝去。過傭書所，二人夫婦皆善書，請各書以償，主者感之，不聽，乃合書一部，以貯之報恩塔。,WIKI,清稗類鈔,280
貞烈,婦人之不失節者曰貞，未嫁而不失節者亦曰貞，蓋言其有節操也，故貞可賅節而言之。康熙時，丹徒有鐵匠某，其妻張淑儀，能詩。袁健磐嘗訪友鎮江，寓其家，與之唱酬。其佳句云：「嫩妝撩鬢易，私泣拭痕難。」又云：「三月桃花憐妾命，六橋煙柳夢君家。」雖彼此潛通箋札，而終不及於亂。健磐以微辭挑之，則正色曰：「妾固老秀才某之女，幼嗜文史，父亡，為媒者所誑，誤嫁賤工，一字不識。彼方熾炭，我自吟詩，為此鬱鬱。得遇君子，聆音識曲，使幾句荒言，得傳播於士大夫之口足矣。至於人欲之感，發乎情，止乎禮義可也。」再三言，則涕泣立誓，以來生為訂。健磐心敬之而不強也。逾兩年，再過其地訪之，則鐵肆已閉，全家不知何往矣。後在粵，又遇一劉鐵匠，不能作字而能吟詩，每得句，倩人代寫。《月下聞歌》云：「朱闌幾曲人何處？銀河一泓秋更清。笑我寄懷仍寄跡，與人同聽不同情。」健磐曰：「同一鐵匠，使張女當初得嫁劉某，便稱佳偶矣。」,WIKI,清稗類鈔,389
技勇,光緒初，張家口有鏢師鄧魁者，能傳其始祖鳴謙之業，善劍術槍法。有女曰劍娥，年十四，魁以逐馬賊中伏槍死，乃代其業，有年矣，矢志不嫁，能立馬上擊空中鵰鶚，槍無虛發，皆貫其目，他無傷也。一日，忽告母曰：「火器盛行，武技漸絀矣。盜之器械皆視我為精，今惟以情誼名譽羈之耳。父果以何而殞命乎？生活之資今已粗具，不如改業之為愈也。」母諾。乃買田奉天西關外，閉門以居。,WIKI,清稗類鈔,175
篤行,高宗浙吳淵周端按《紹興府志》：高宗浙，字叔胥，山陰人，讀書好禮，積而能散。嘗捐山七十畝為義阡，給槥以葬貧者。里有簪纓之裔盜其牛，或以其人告，輒諱而隱之，不忍污其世。正統庚申歲大饑，糴旁郡米七百斛歸給鄉人，全活甚眾。明年饑，又出私廩助公貸，後二年又饑，亦如之時。同邑吳淵、周端並出粟千石助賑，有司上其事，詔遣行人廖恂齎敕旌之。三氏子孫至今繁衍昌大，為山陰世家。孝友敦行，內外無閒。正統七年歲凶，出粟賑濟，旌為義民，子孫繁衍，多列冠裳，享年八十七歲。,GJTS-XXD,古今圖書集成·學行典,223
技勇,張之徒有鄧某者，以事詣鄰邑，與一少年遘逆旅中，與之語，少年自稱湯姓，笑言甚洽。翼日，鄧歸，又與遇於途，兩人乘騾相先後，復共語，因及張，少年願習拳，於是鄧為之介紹。少年就學甚勤，顧張則落寞待之，少年時以酒食饗張，並餽諸同學，張間一受之而已。鄧甚不平，嘗因事餂張所以疏之之故，張終不言。少年於學殊猛進，同儕皆不及，數請益，張頗難之，顧少年殊厚於鄧，鄧學技時有未至，少年時從而指點焉。張有健騾，一日走五百里。一夕，少年與鄧談技擊，少年曰：「聞俞派以羅漢拳為精，然否？」鄧曰：「然，師最精此。」少年曰：「此技第八解第十一手作何形式，吾有疑焉，煩君問之。」鄧曰：「此易事耳。」少年曰：「不然，師善疑，無端問之，必疑而窮其究竟，將不吾答，宜俟其飲酒微酣時,WIKI,清稗類鈔,321
篤行,早歲擅文名，先世藏書悉供博覽，即燕居亦矩步繩趨，肅然古處，尢慎擇交遊而好，周人之急。神宗時有滇人楊姓者，客其家死焉，善形家言，為治塋，金泉之陽立石以表，復橐中金封貯縣庫。越二十年天啟丁卯楊子葵旭舉於鄉，公車之便偶遊覽金泉，得父墓始請劉謝，劉請縣出遺金予之，生平義舉多類此。戊午貢太學不仕卒。,GJTS-XXD,古今圖書集成·學行典,145
孝弟,痛祖聞禮死於元兵，遂不仕。元延祐閒，其父庭椿為鄉寇所害，嘗廬墓，枕戈待旦，不御酒肉者七年。一日遇寇於途，斬其首，獻於父墓，哭泣祭告曰：此孤哀子不共戴天之讎，今已報矣。鄉人道之，至今凜然。,GJTS-XXD,古今圖書集成·學行典,93
孝弟,石明三者，與母居餘姚山中。一日明三自外歸，覓母不見，見壁穿而臥內有三虎子，知母為虎所害。乃盡殺虎子，礪巨斧立壁側，伺母虎至，斫其腦裂而死。復往倚巖石旁，執斧伺候，斫殺牡虎。明三亦立死不仆，張目如生，所執斧牢不可拔。,GJTS-XXD,古今圖書集成·學行典,107
樂府,濃黛輕紅點花色，還欲令人不相識，金壺夜永誰能過，莫持奢用比懸河。又曰：芳樹歸飛聚儔匹，猶有殘光半山日，莫憚褰裳不相求，漢皋遊女習風流。江真弄真態，翔鳳陽春臺，同去復同來。汀洲採白蘋，日落江南春，洞庭有歸客，瀟湘逢故人，故人久不返，春華復應晚，不道新知樂，空言行路遠。豔裔陽之春，攜手清洛濱，雞鳴上林苑，薄暮小平津，長裾掃白日，廣袖帶芳塵，故友一如此，新知詎憶人。河漢縱復橫，北斗橫復直，星漢空如此，寧知心所憶，孤燈曖不明，寒機猶更織，零涕向誰道，雞鳴徒歎息。,CTEXT,藝文類聚 ,229
論樂,平徵調。嗟行人之藹藹，駿馬陟原風馳，輕舟汎川雷邁，寒往暑來相尋，零雪霏霏集宇，悲風徘徊入襟，歲華冉冉方除，我思纏綿未紓，感時悼逝悽如。又《齊謳行》曰：營丘負海曲，沃野爽且平，洪川控河濟，崇山入高冥，東被姑尤側，南界聊攝城，孟諸吞楚夢，百二侔秦京，惟師恢東表，桓后定周傾，天道有迭代，人道無久盈，行行將復去，長存非所營。東秦稱右地，川隰固夷昶，層峰駕蒼雲，濁河流素壤，青丘良杳鬱，淄宮信疏敞，王佐改殷命，霸功繆周網。我靜如鏡，民動如煙，事以形兆，應以象懸，豈曰無才，世鮮興賢。,CTEXT,藝文類聚 ,237
志道,明仲甚畏仁仲議論，明仲亦自信不及。先生云：人不可不遇敵己之人。仁仲當時無有能當之者，故恣其言說出來。然今觀明仲說，較平正。游楊之後，多為秦相所屈。胡文定剛勁，諸子皆然。和仲不屈於秦，仁仲直卻其招不往。,GJTS-XXD,古今圖書集成·學行典,100
力行,尚行者，心真。心真者，力倍無論。聖賢即一節之士，心有所矢。生死樹之雖見有偏全軌。未《中庸》而一段精神光景自足焜，千古不滅彼其所尚，獨區區知乎哉。吾郡邇年以來沿誦良知之說，童三尺猶談，云嗟嗟良能安在其知，不知無考也。夫知不如好好，不如樂聖人之訓。胡不重行觀其于及門之士，深有取于真積力久之參而能言如宰。予方人如子貢數見責讓，斯不待懸衡而可辨矣。原紹興良知之旨，不過為弘正閒，記誦詞章之習，柔靡天下一時，醒暍解囂不得已耳。習其說者，賢者，乘之鬥捷。不肖者，借之藏拙入耳。出口為名，高而實遠于道。故吾嘗笑謂友人曰：使學術而第在馳騖，虛聲則濂洛關閩。諸君子又何能與近世講學，諸人爭勝數哉。吾輩今日惟有尚行是第一，義講則必習言則必行。寧為墨翟之守，毋為公輸之巧。養深積厚久之而消長盛衰之機，決焉。其于道猶耕而穫獵而饗也。居諸易徂證入勿墮同志者，亦然吾之言否。,GJTS-XXD,古今圖書集成·學行典,374
學問,是故以求能其事而言謂之學，以求解其惑而言謂之問，以求通其理而言謂之思，以求精其察，而言謂之辨以求履其實而言謂之行。蓋析其功而言則有五合其事，而言則一而已。此區區心理合一之體，知行並進之功，所以異於後世之說者，正在於是。今吾子特舉學問思辨以窮天下之理，而不及篤行，是專以學問思辨為知，而謂窮理為無行也已。天下豈有不行而學者耶。豈有不行而遂可謂之窮理者耶。明道云只窮理便盡性至命，故必仁極。仁而後謂之能窮仁之理義極，義而後謂之能窮義之理仁極，仁則盡仁之性矣。義極義則盡義之性矣。學至於窮理至矣。而尚未措之於行天下寧有是耶。故知不行之不可以為學，則知不行之不可以為窮理矣。知不行之不可以為窮理，則知。知行之合一並，進而不可以分為兩事矣。,GJTS-XXD,古今圖書集成·學行典,315
孝弟,性柔順，事父宗信，務得其懽心。洪武初民斷指者法戍邊，宗信以疾失將指之，半里長將捕之。希汴憂形於色，會有善接指者，人弗之信，希汴獨心喜，乃截右足小指接父將指，彼此血出淋漓，月餘瘡愈，指果續已而瘡復潰，斷指如故，希汴籲天誠禱，復截左足小指，接如前法，血交氣貫一指，宛然如生。鄉里驚異，以為孝感所致。,GJTS-XXD,古今圖書集成·學行典,147
孝友,安子，佚其姓，伶也。嘗寓杭州吉羊巷，事母事兄，無間言。兄早娶，乃以童養媳完姻者，母待之甚薄，日夕自操作，稍不遂意，即以鞭扑從事。迨安子娶婦，婦之母家頗小康，時有餽遺，母心豔次婦之富，時承奉之，而待長婦則如奴僕。安子諗知之，婉諫其母，更慰兄嫂，且令妻務與嫂同作苦。妻笑而言曰：「我豈木偶之不靈耶？抑如悍婦之狂悖耶？但能使母勿爾，毋慮余不能操作也。」安子迺請母弗偏護，母頷之。,WIKI,清稗類鈔,186
篤行,性亢爽敦本，樂濟人急，喜賓客。祖遺田僅百畝，與兄子同居，後增至二千餘畝，悉與兄子均分。萬曆初，江南多澇，水退民爭藝稑，塾積數百石藏之。有年時稑價騰湧，可獲厚利，塾以其不易。生榜其門曰：吾稑陳，陳不堪作種。歲饑，輸粟千餘石於官以助賑，遙授鴻臚寺序班。,GJTS-XXD,古今圖書集成·學行典,124
孝弟,幼敏好學，嘗牧野外，書聲徹林，表牛逸蹊人之田主人欲毆，見挾策而免，妻誤失火，母怒欲出其妻，略無難色，躬自養親，及司訓清河遭痼疾，弟跋涉千里往視，晝夜不離，兄疾愈。弟憂勞成疾卒，兄因傷弟亦感慟。成疾卒，鄉人兩賢之。,GJTS-XXD,古今圖書集成·學行典,106
學問,降。及東漢茲道彌篤。唐柳冕有言，西漢尚儒明於理亂，是以其人智。東漢尚章句，師其傳習，是以其人守名節，此其效也。前代為學迭相師授，是以聖人之旨，無不坦明。近世業儒怠於講肄，是以先王格訓有所滯濛。唐李善精於文選，為之注解，因用教授謂之文選學。吾皇朝太平興國中，詔館閤讎校《漢書》，安德裕取《西域傳》，山川名號字之古者，改附近《古集語》。錢熙謂人曰：予於此書特經，師授皆有訓說。豈可胸臆塗竄以合詞章，則知文選，《漢書》尚行，教授經墳大典可廢講乎。殊嘗切志茲說以誤朋從至於唱導儒風，恢崇教本。雖有素蘊未能及也。今者明公過聽愛，忘其陋，惠貺與侍講孫公書述岷山人，武陵昌期博貫諸經召寘門下樞鉉之隙，與之論議且欲出其譔述質於大儒，辨正否臧以明公共齋盥披讀載欣以抃首見。,GJTS-XXD,古今圖書集成·學行典,327
言語,徐彥伯時公卿士庶多以言語不慎密為酷吏所陷，彥伯乃著論以誡於代，其詞曰：《書》曰：惟口起羞，惟甲冑起戎。又云：齊乃位，度乃口易。曰：慎言語，節飲食。又云：出其言善千里應之，出其言不善，千里違之，禮亦云可言也，不可行也，君子不言也，可行也，不可言也，君子不行也，嗚呼，先聖知言之為大也，知言之為急也，精微以勸之典，謨以告之禮，經以防之守名教者，何可不循其詁訓，而服其糟粕乎。故曰：言語者，君子之樞機也，動則物應，物應則得失之兆見也，得之者江海比鄰，失之者肝膽楚越，然後知否泰，榮辱繫於言乎。,GJTS-XXD,古今圖書集成·學行典,243
復恩,趙嬰齊，皆滅其族；朔妻成公姊有遺腹，走公宮匿，後生男乳，朔客程嬰持亡匿山中，居十五年，晉景公疾，卜之曰：「大業之後不遂者為祟。」景公疾問韓厥，韓厥知趙孤在，乃曰：「大業之後，在晉絕祀者，其趙氏乎！夫自中行衍皆嬴姓也，中衍人面鳥喙，降佐殷帝太戊及周天子，皆有明德，下及幽厲無道，而叔帶去周適晉，事先君文侯，至於成公，世有立功，未嘗有絕祀；今及吾君獨滅之，趙宗國人哀之，故見龜策，唯君圖之。」景公問曰：「趙尚有後子孫乎？」,CTEXT,說苑 ,209
篤行,吟典籍，襲衣裳，事異昔人，而欲遠蹈其跡，不亦難乎。孔氏可師，何必首陽。中平五年，復與爽、元及潁川韓融、陳紀等十四人並博士徵，不至。明年，董卓廢立，蟠及爽、融、紀等復俱公車徵，唯蟠不到。眾人咸勸之，蟠笑而不應。居無幾，爽等為阜所脅迫，西都長安，京師擾亂。及大駕西遷，公卿多遇兵饑，室家流散，融等僅以身脫。唯蟠處亂末，終全高志。年七十四，終于家。,GJTS-XXD,古今圖書集成·學行典,171
聖門諸賢,其里之醜人見而美之，歸亦捧心而矉其里。其里之富人見之，堅閉門而不出；貧人見之，挈妻子而去之走。彼知美矉而不知矉之所以美。惜乎，而夫子其窮哉。《至樂篇》：顏淵東之齊，孔子有憂色。子貢下席而問曰：小子敢問，回東之齊，夫子有憂色，何邪。孔子曰：善哉汝問。昔者管子有言，丘甚善之，曰：褚小者不可以懷大，綆短者不可以汲深。夫若是者，以為命有所成而形有所適也，夫不可損益。吾恐回與齊侯言堯、舜、黃帝之道，而重以燧人、神農之言。彼將內求於己而不得，不得則惑，人惑則死。且汝獨不聞邪。昔者海鳥止於魯郊，魯侯御而觴之于廟，奏九韶以為樂，具太牢以為膳。鳥乃眩視憂悲，不敢食一臠，不敢飲一杯，三日而死。此以己養養鳥也，非以鳥養養鳥也。夫以鳥養養鳥者，宜栖之深林，遊之壇陸，浮之江湖，食之鯈，隨行列而止，委蛇而處。彼唯人言之惡聞，奚以夫譊譊為乎。咸池九韶之樂,GJTS-XXD,古今圖書集成·學行典,367
貞烈,則校長子也。紫綸大驚。校長子曰：「前日公園龐雜，僕不應唐突。今此地僻靜，無人來，以一言為定可乎？」紫綸不應。校長子曰：「僕此來，非敢劫盟，特以愛卿之心出於不自已，卿鑒之，僕年來於卿有開罪處否？」紫綸度勢不能止，即慷慨言曰：「皆無之。惟貴國佔我東省，吾國仇也，吾豈能與仇人為夫婦耶？」校長子聞之。亦厲聲曰：「卿不可，意決否？」紫綸疾呼曰,WIKI,清稗類鈔,167
主敬,前人龍虎山人張君，留本四十五代天，師澹然之從子也嘗闢，一室為藏修之所扁曰：持敬大理少卿李公既為記，留本又屬予為之銘予嘉其有。志於聖賢之學也取吾，儒之說銘之曰。靈臺孔微曰：理之郛持之有要，曰：德之輿其功伊，何主一無適無怠無荒，有嚴有翼。窅兮暗室若帝之臨坦兮康衢，若淵之深端爾之，儀定爾之志儼乎。若思肅乎若祭。心之流蕩譬彼逝川，敬以為防湛乎澄淵心之放逸譬，彼奔驥敬以為靮駸乎按轡。朝焉慄慄夕焉兢兢五官，弗擾百度惟貞，從事於斯永矢弗渝匪，仙之流伊聖之徒嗟爾君子毋茲怠逸。我銘爾心非銘爾室。,GJTS-XXD,古今圖書集成·學行典,241
奢汰,其南則壽山嵯峨，兩峯並峙，列嶂如屏，瀑布下入雁池，池水清泚漣漪，鳧雁浮泳水面，棲息石間，不可勝計。其上亭曰噰噰，北直絳霄樓，閣蠻崛起，千疊萬復，不知其幾千里，而方廣兼數十里。,WIKI,宋稗類鈔,87
任道,春者天之所以生也，仁者君之所以愛也；夏者天之所以長也，德者君之所以養也；霜者天之所以殺也，刑者君之所以罰也。繇此言之，天人之徵，古今之道也。孔子作春秋，上揆之天道，下質諸人情，參之於古，考之於今。故春秋之所譏，災害之所加也；春秋之所惡，怪異之所施也。書邦家之過，兼災異之變，以此見人之所為，其美惡之極，乃與天地流通而往來相應，此亦言天之一端也。古者修教訓之官，務以德善化民，民已大化之後，天下常亡一人之獄矣。今世廢而不修，亡以化民，民以故棄行誼而死財利，是以犯法而罪多，一歲之獄以萬千數。以此見古之不可不用也，故春秋變古則譏之。天令之謂命，命非聖人不行；質樸之謂性，性非教化不成；人欲之謂情，情非度制不節。是故王者上謹於承天意，以順命也；下務明教化民，以成性也；正法度之宜，別上下之序，以防欲也：修此三者，而大本舉矣。人受命於天，固超然異於群生，入有父子兄弟之親，出有君臣上下之誼，會聚相遇，則有耆老長幼之施；粲然有文以相接，驩然有恩以相愛，此人之所以貴也。生五穀以食之，桑麻以衣之，六畜以養之，服牛乘馬，圈豹檻虎，是其得天之靈，貴於物也。故孔子曰：天地之性人為貴。,GJTS-XXD,古今圖書集成·學行典,483
師友,吳江徐虹亭、秀水朱竹垞均少負才名，定交輦下。後同被徵，同入史館，相宅同居。虹亭就徵日，屬友繪《楓江漁父圖》，竹垞題詩，有「驚起沙鷗定相笑，黑頭未稱作漁翁」之句。又填《摸魚子》詞，前調云：「怕白水撈蝦，紅闌鬬鴨，與爾便無分。」後調云：「料八測塘邊，三高祠裏，讓我醉眠穩。」既而竹垞謫官，虹亭亦言歸，所居雖壤判江浙，然郵籤百里而近，朝掛席而夕抵其廬，一舸往還，互商舊業。白頭二老，隱繫東南文獻之傳，後生望見者，咸以神仙目之。徐、朱本婣戚，虹亭七十時，竹垞往祝，因命工為《二老垂綸圖》。,WIKI,清稗類鈔,240
孝弟,申傳芳，字維習，文定時行孫尚書用懋仲子先，因失恃積毀彌年。及父寢疾，日奉湯藥衣不解帶者，數晝夜，疾革躄踊長號淚澌成血竟以孝死。崇禎十二年題旌。,GJTS-XXD,古今圖書集成·學行典,71
天道,世之所貴道者，書也，書不過語，語有貴也。語之所貴者，意也，意有所隨。意之所隨者，不可以言傳也，而世因貴言傳書。世雖貴之，我猶不足貴也，為其貴非其貴也。故視而可見者，形與色也；聽而可聞者，名與聲也。悲夫！世人以形色名聲為足以得彼之情！夫形色名聲果不足以得彼之情，則知者不言，言者不知，而世豈識之哉！,CTEXT,莊子 ,148
隱逸,榜發即假歸省。甲申丁國變，北望號慟，與同年黃淳耀約偕隱。乙酉兵亂，淳耀兄弟並以身殉。聞之，遂遁跡故廬，構三楹曰壽硯，自號硯存老人。閉戶著書，足跡不入城市。當道式廬再三，不得見，舉鄉飲賓，辭曰：某無爵於朝，安敢辱三辰大典。平居葛巾布袍，寧靜淡泊，四十年如一日。卒年七十有七，門人彭志古等引易名大典，諡曰貞憲，所著有《冰抱集》十二卷，《過日詩選》八十卷。,GJTS-XXD,古今圖書集成·學行典,175
篤行,上海周昇為巡檢死，客舍婦亦隨沒。昇子敏，及婦廖氏所生，賢能長壽。二人尚幼，家僮二人亦幼，因而留寓，昇無恙。時廷鸞往來，頗密死。未幾，遭疫，敏與婦廖氏相繼物故，僮亦亡，其一廷鸞閔之。與昇同官唐子高周璧共籍，所有餘資二百金暫寄廷鸞。家亡，何賢能復沒，廷鸞忽遭賊，妹京娘為賊殺。廷鸞歸哭妹，且幸昇遺資尚在，急出視。唐周二人遂移長壽，至家同居。經數年僉事，袁凱聞其事，歎曰：義士哉，彼異鄉，乃爾況吾與周上海同里乎。召長壽，至細詢之，因留官舍，嘉勞廷鸞曰義士良厚，且苦吾有甥女可妻，長壽汝莫慮，周氏無種矣。仍禮送，廷鸞還其家。,GJTS-XXD,古今圖書集成·學行典,258
孝弟,韓一元，字存我，與兄允元自相師友，並有時名，性落拓不羈，然於倫紀中特為敦重。居家孝謹，數世同居亡何。鄰人失火，一元適自外至，獨奉其先世木主出門，神色不變，又念叔世達抱痾僵臥，突入煙燄中力負以出，人皆義之。天啟辛酉舉於鄉，授永嘉教諭。,GJTS-XXD,古今圖書集成·學行典,116
篤行,宋康公攻阿，屠單父，成公趙曰：始吾不自知，以為在千乘則萬乘不敢伐，在萬乘則天下不敢圖。今趙在阿而宋屠單父，則是趙無以自立也。且往誅宋。趙遂入宋，三月不得見。或曰：何不因鄰國之使而見之。成公趙曰：不可，吾因鄰國之使而刺之，則使後世之使不信，荷節之信不用，皆曰趙使之然也，不可。或曰：何不因群臣道徒處之士而刺之。成公趙曰：不可，吾因群臣道徒處之士而刺之，則後世之忠臣不見信，辯士不見顧，皆曰趙使之然也。吾聞古之士怒則思理，危不忘義，必將正行以求之耳。期年，宋康公病死，成公趙曰：廉士不辱名，信士不惰行，今吾在阿，宋屠單父，是辱名也；事誅宋王，期年不得，是惰行也。吾若是而生，何面目而見天下之士。遂立槁于彭山之上。,GJTS-XXD,古今圖書集成·學行典,304
任道,蒙諭及二程之與濂溪，亦若橫渠之于范文正，耳先覺相傳之祕，非後學所能窺測，誦其詩，讀其書，則周范之造詣固殊，而程張之契悟亦異如，曰：仲尼顏子所樂吟風弄月以歸，皆是口傳心受的當親切處，後來二先生舉似後學，亦不將作第二義看，然則行狀所謂反求之《六經》，然後得之者，特語夫功用之大全耳。至其入處則自濂溪，不可誣也。若橫渠之于文正，則異於是，蓋當時粗，發其端而已，受學乃先生自言此，豈自誣者耶。大抵近世諸公知濂溪甚淺，如呂氏童蒙訓記，其嘗著通書而曰用意高遠，夫《通書》、《太極》之說所以明天理之根源，究萬物之終始，豈用意而為之。又何高下遠近之可道哉。,GJTS-XXD,古今圖書集成·學行典,270
戒強,人之生也柔弱，人生含和氣，抱精神。故柔弱也。其死也堅強。人死和氣竭，精神亡，故堅強也。萬物草木之生也柔脆，和氣存也。其死也枯槁。和氣去也。故堅強者死之徒，柔弱者生之徒。以上二事觀之，知堅強者死，柔弱者生也。是以兵強則不勝，強大之兵輕戰樂殺，毒流怨結，眾弱為一強，故不勝。木強則共。本強大則枝葉共生其上。強大處下，柔弱處上。興物造功，大木處下，小物處上。天道抑強扶弱，自然之效。,CTEXT,老子河上公章句 ,188
性命,宋邵雍未生之前不知其然，既生之後，乃知有天有天而來正物之性，君子踐形，小人輕命。性命部雜錄《莊子‧駢拇篇》：吾所謂臧，非仁義之謂也，臧於其德而已矣；吾所謂臧者，非所謂仁義之謂也，任其性命之情而已矣。《在宥篇》：自三代以下者，匈匈焉終以賞罰為事，彼何暇安其性命之情哉。而且悅明邪。是淫於色也；悅聰邪。是淫於聲也；悅仁邪。是亂於德也；悅義邪。是悖於理也；悅禮邪。是相於技也；悅樂邪。是相於淫也；悅聖邪。是相於藝也；悅知邪。是相於疵也。天下將安其性命之情，之八者，存可也，亡可也；天下將不安其性命之情，之八者，乃始臠卷愴囊而亂天下也。而天下乃始尊之惜之，甚矣天下之惑也。《天地篇》：泰初有無，無有無名。一之所起，有一而未形。,GJTS-XXD,古今圖書集成·學行典,309
出處,而公論顯行國勢尊崇，於上民心悅豫，於下則熹雖在田野之中，亦得以安心，肆意明目開口為太平之民，其與懷抱憂畏側肩，屏息以寄其身於吏民之上者，屈伸苦樂萬萬不侔矣，若丞相亦以熹前所疑有不得不慮者，則祠官之請願垂意焉，然此以為甚不得已之計，萬一近地或無見缺則又不必謄那增劄以致人言，但與祠官乃其舊物縱使得罪，亦易辭也。熹未嘗有一日灑掃之勞於門下，而丞相知之之深念之之悉至於如此，故熹不敢不盡其愚，伏惟丞相擇而處之千萬幸甚。,GJTS-XXD,古今圖書集成·學行典,206
慎微,小人由是知唐堯之容淳淳然，虞舜之容熙熙然，伯禹之容蕩蕩然，殷湯之容堂堂然，文王之容巍巍然，武王之容諤諤然，仲尼之容皇皇然。則天下之人，可以自知其愚與賢。《王氏談錄》：公言人性貴乎平淡，若加以器識即所謂宰輔器也，蓋宰制方物等之公平，甄別不差，足任機柄，耳昔劉劭，論人物亦以平淡為先也。歐大云，凡相人最好於得失榮辱之際，觀其動否便可知其氣之小大也，然後見其人之前程也。,GJTS-XXD,古今圖書集成·學行典,182
成象,谷神不死，谷，養也。人能養神則不死也。神，謂五臟之神也。肝藏魂，肺藏魄，心藏神，腎藏精，脾藏志，五藏盡傷，則五神去矣。是謂玄牝。言不死之有，在於玄牝。玄，天也，於人為鼻。牝，地也，於人為口。天食人以五氣，從鼻入藏於心。五氣輕微，為精、神、聰、明、音聲五性。其鬼曰魂，魂者雄也，主出入於人鼻，與天通，故鼻為玄也。地食人以五味，從口入藏於胃。五味濁辱，為形、骸、骨、肉、血、脈六情。其鬼曰魄，魄者雌也，主出入於人口，與地通，故口為牝也。玄牝之門，是謂天地根。根，元也。言鼻口之門，是乃通天地之元氣所從往來也。綿綿若存，鼻口呼噏喘息，當綿綿微妙，若可存，復若無有。用之不勤。用氣當寬舒，不當急疾懃勞也。,CTEXT,老子河上公章句 ,298
邊議,「天生五材，民並用之，廢一不可，誰能去兵？兵所以威不軌而昭文德也，聖人所以興，亂人所以廢。」齊桓、晉文、宋襄，衰世諸侯，猶恥天下有相滅而己不能救，況皇天所命四海主乎？晉、楚大夫，小國之臣，猶恥己之身而有相侵，況天子三公典世任者乎？公劉仁德，廣被行葦，況含血之人，己同類乎？一人吁嗟，王道為虧，況滅沒之民百萬乎？《書》曰：「天子作民父母。」父母之於子也，豈可坐觀其為寇賊之所屠剝，立視其為狗豕之所噉食乎？,CTEXT,潛夫論 ,201
孝弟,而其世不廢，祀至於今，吾豈知紂之善不哉。君欲勿恤，其可乎。若大難至而恤之，其何及矣。公懼曰：若何而可。驪姬曰：君盍老而授之政。彼得政而行其欲，得其所索，乃其釋君。且君其圖之，自桓叔以來，孰能愛親。唯無親，故能兼翼。公曰：不可與政。我以武與威，是以臨諸侯。未沒而亡政，不可謂武；有子而不勝，不可謂威。我授之政，諸侯必絕；能絕於我，必能害我。失政而害國，不可忍也。爾勿憂，吾將圖之。驪姬曰：以皋落翟之朝夕苛我邊鄙，使無日以牧田野，君之倉廩固不實，又恐削封疆。君盍使之伐翟,GJTS-XXD,古今圖書集成·學行典,233
伐功,齊桓公越燕伐山戎，破孤竹，殘令支。趙武靈王踰句注，過代谷，略滅林胡、樓煩。燕襲走東胡，辟地千里，度遼東而攻朝鮮。蒙公為秦擊走匈奴，若鷙鳥之追群雀。匈奴勢慴，不敢南面而望十餘年。及其後，蒙公死而諸侯叛秦，中國擾亂，匈奴紛紛，乃敢復為邊寇。夫以小國燕、趙，尚猶卻寇虜以廣地，今以漢國之大，士民之力，非特齊桓之眾，燕、趙之師也；然匈奴久未服者，群臣不并力，上下未諧故也。,CTEXT,鹽鐵論 ,182
孝弟,溫繼宗，沁州諸生。父卒，不能葬，日守柩哀泣。嘉靖二十一年，寇入犯，或勸出城避難，以父殯不肯去。寇至，與叔父淵等力禦，擊傷一賊，中矢死柩旁，淵等皆死。與鈞同日被旌。,GJTS-XXD,古今圖書集成·學行典,81
任道,會朝議欲行泉、汀、漳三州經界，熹乃訪事宜，擇人物及方量之法上之。而土居豪右侵漁貧弱者以為不便，沮之。宰相留正，泉人也，其里黨亦多以為不可行。布衣吳禹圭上書訟其擾人，詔且需後，有旨先行漳州經界。明年，以子喪請祠。時史浩入見，請收天下人望，乃除熹祕閣修撰，主管南京鴻慶宮。熹再辭，詔：論撰之職，以寵名儒。除荊湖南路轉運副使，辭。漳州經界竟報罷，以言不用自劾。除知靜江府，辭，主管南京鴻慶宮。未幾，差知潭州，力辭。黃裳為嘉王府翊善，自以學不及熹，乞召為宮僚，王府直講彭龜年亦為大臣言之。留正曰：正非不知熹,GJTS-XXD,古今圖書集成·學行典,249
處世,有本不欲為而卒為之，本欲為而終不能為者，此皆規模不定，持守不固之驗，凡事從今更宜審細見得，是當便立定腳根，斷不移易如此，方立得事，若只如此輕易浮汎，終何所成。,GJTS-XXD,古今圖書集成·學行典,79
婚姻,同治甲子，湘軍收復金陵，籍各酋家。姬色極豔，挾重貲，曾忠襄欲以賞將士，姬言非顯官、才子、年少而美容儀者弗嫁。時蜀人某方筦糧儲，四者皆備，而未娶。姬慕之，遂委身焉。,WIKI,清稗類鈔,81
知行,將來卻有盡理會得時。若撩東劄西，徒然看多，事事不了；日暮途遠，將來荒忙不濟事。舊見李先生說：理會文字，須令一件融釋了後，方更理會一件。融釋二字下得極好，此亦伊川所謂今日格一件，明日又格一件，格得多後，自脫然有貫通處。此亦是他真曾經歷來，便說得如此分明。若一件未能融釋，而又欲理會一件，則第二件又不了。推之萬件，事事不了，何益。讀書看義理，須是胸次放開，磊落明快，恁地去。第一不可先責效。纔責效，便有憂愁底意。只管如此，胸中便結聚一餅子不散。今且放置閒事，不要閒思量。只專心去翫味義理，便會心精；心精，便會熟。大凡看文字：少看熟讀，一也,GJTS-XXD,古今圖書集成·學行典,267
審幾,曰：上交要恭遜才恭遜，便不知不覺有箇諂的意思，在裡頭下交不瀆，亦是如此，所謂幾者只才覺得近諂近瀆，便勿令如此便是知幾。張子曰：幾者象見而未形者也，形則涉乎明不待神而後知也。吉之先見云者，順性命則所先皆吉也。漢上朱氏曰：幾者動之微吉之先見者也，譬如陽升而井溫雨降而雲出，眾人不識而君子見之。臨川吳氏曰：穆生得免申白之禍者，能見幾而作也。劉柳竟陷伾文之黨者，不能見幾而作也。,GJTS-XXD,古今圖書集成·學行典,185
賢明,楚狂接輿之妻也。接輿躬耕以為食，楚王使使者持金百鎰、車二駟，往聘迎之，曰：「王願請先生治淮南。」接輿笑而不應，使者遂不得與語而去。,CTEXT,列女傳 ,65
仁,豈無仁者與不知仁者，有無聲之威，有無刑之兵乎。《田獵篇》：蒐于春宣陽氣也，苗于夏扞嘉萌也，獮于秋順休令也，狩于冬導陰滯也。四時之田獵皆所以廣仁也。《寵幸篇》：有名曰仁，狀若慶雲，容若幽蘭，藹若陽春，使之輔諸侯，則百姓懷之而頌音作。曹植《仁孝論》：禽獸悉知愛其母，知其孝也。唯白虎通騏驎稱仁獸者，以其明盛衰知治亂也。孝者施近，仁者及遠。《抱朴子》：仁者為政之脂粉，刑者御世之轡策。《唐書‧孫思邈傳》：仁者靜，地之象，故欲方，《傳》曰不為利回，不為義疚，方之謂也。,GJTS-XXD,古今圖書集成·學行典,230
忠藎,花連布，滿洲人，以世職洊至南籠鎮總兵。性質直，有肝膽。少習《左傳》，精戰法。乾隆乙卯春，入覲，中途值銅仁紅苗反，福康安以總督進勦，檄留花隨營，素稔其勇，令解永綏圍。乃率百餘騎長驅直入，破苗寨數十。苗人皆烏合，未見大敵，驚曰：「神兵至矣！何勇健乃爾。」花著豹皮戰裙，苗人呼為花老虎。永綏圍解，大軍至，令花當大營前，結營禦賊，悉以勦事委之。王日置酒宴，雜以歌舞。花晝夜巡徼，饑不及食，倦不及寢。苗偵知王持重不戰，乃一日數至，花竭力防堵百晝夜，鬢髮盡白。小竹山賊叛，黔督勒保檄其督兵往勦，遇賊山梁上，轉戰益奮，中鳥槍，墮山澗中，詬罵不絕口，賊欲鉤出之，乃自轉入巖石中，折頸而死。事定，將弁百計出其屍，顱骨寸斷矣。事聞，仁宗震悼，特賜祭葬。,WIKI,清稗類鈔,316
孝弟,方數歲，值父豸醉寢，彥侍左右，揮之不去。久或招之飯，曰：候父醒。又一日侍父，櫛見白髮，即淚下曰：父老矣。事母楊氏尢謹，昆季之間復能友讓，食必相召，飲則同歡。自少至老略無乖戾。知縣表其廬曰孝義之門。,GJTS-XXD,古今圖書集成·學行典,98
善說,晉平公問於師曠曰：「咎犯與趙衰孰賢？」對曰：「陽處父欲臣文公，因咎犯，三年不達，因趙衰，三日而達。智不知其士眾，不智也；知而不言，不忠也；欲言之而不敢，無勇也；言之而不聽，不賢也。」,CTEXT,說苑 ,91
名實,或曰：君子病沒世而無名，盍勢諸。名，卿可幾也。曰：君子德名為幾。梁、齊、趙、楚之君非不富且貴也，惡乎成名。谷口鄭子真，不屈其志，而耕乎巖石之下，名震於京師。豈其卿。,GJTS-XXD,古今圖書集成·學行典,82
博約,所謂殊途而同歸，百慮而一致，正此說約之旨耳，今天錫復刻此，編於楚，附以近溪語錄，意謂伯順之說，得之陽明最深，而近溪之說與陽明合符，予謂由陽明而子靜而純公，元公豈有不符哉，由純公元公而顏曾思孟以愬之，孔子豈有不符哉，由孔子而建天地質鬼神考三王，俟後聖亦豈有不符哉，總之本諸身者，是則言無不合，言合而本諸身者，非即合亦離也。,GJTS-XXD,古今圖書集成·學行典,160
任道,同行異情，蓋亦有之，如口之于味，目之于色，耳之于聲，鼻之于臭，四肢之于安佚，聖人與常人皆如此，是同行也。然聖人之情不溺于此，所以與常人異耳。問：聖賢不視惡色，不聽惡聲，此則非同行者。曰：彼亦就其同行處說耳。某謂聖賢立言，處處皆通，必不若胡氏之偏也。龜山云：天命之謂性，人欲非性也。胡氏不取其說，是以人欲為性矣。此其甚差者也。又曰：天理人欲如何同體得。如此，卻是性可以為善，亦可以為惡，卻是一團人欲窠子，將甚麼做體。卻是韓愈說性自好，言人之為性有五，仁義禮智信是也。指此五者為性，卻說得是。性只是一箇至善道理，萬善總名。才有一毫不善，自是情之流放處,GJTS-XXD,古今圖書集成·學行典,273
經權,宋司馬光機者弩之所以發矢者也，機正於此而的中於彼，差之至微，失之甚遠，故聖人之用機也，似之易。曰：機者動之微，吉凶之先見者也。又曰：君子見機而作，不俟終日，然則機者事之，未著萌芽端兆之時，聖人眇然見之，能去禍而取福，迎吉而禦凶，所以為神也，聖人之所慎無過機者。故曰：兢兢業業，一日二日，萬機也。權者銓也，所以平輕重者也，聖人之用權也，必將校輕重，商緩急，彼重而此輕，則捨此而取彼，彼緩而此急，則去彼而就此，取捨去就之閒，不離於道，乃所謂權也，然則機者仁之端也，權者義之平也，今世俗之為說者，乃欲棄仁義而行機權，不亦反哉，夫不知機權則無以為聖人，聖人未嘗斯須不用者，機權而已矣，聖人精心審謹而後行之，故百姓萬物皆賴焉，小人不知機權之道，而誣竊其名妄行悖理，所以福祿不久而禍亂及之也，請問聖人機權之道。曰：昔紂為玉杯象箸而箕子佯狂，衛靈公仰視蜚鴻而孔子行。,GJTS-XXD,古今圖書集成·學行典,376
學思,示之以入道之所由，而不牽，率其必進作興，其志氣之所尚，而不沮抑之使退開，其從入之端而不竟其所通之地，如此則不扞格而和，不勤苦而易，不雜施以亂其心，有相觀以輔其志而思，則得之矣。學者有四失，教者必知之。人之學也。或失則多，或失則寡，或失則易，或失則止。此四者，心之莫同也。知其心，然後能救其失也。教也者，長善而救其失者也。或失則多者，知之所以過，或失則寡者，愚之所以不及，或失則易，賢者之所以過，或失則止，不肖者之所以不及。多聞見而適乎邪，道多之失也。寡聞見而無約無卓，寡之失也。子路好勇，過我無所取材，易之失也，冉求之今女畫止之失也。,GJTS-XXD,古今圖書集成·學行典,267
去強,國無怨民曰強國。興兵而伐，則武爵武任，必勝；按兵而農，粟爵粟任，則國富。兵起而勝敵，按兵而國富者，王。,CTEXT,商君書 ,51
詆毀,司馬文正公薨。時程正叔以臆說斂之，正如封角狀。東坡嫉其怪妄，因怒詆曰：「此豈信物一角，附上閻羅大王者耶？」,WIKI,宋稗類鈔,53
篤行,洪武中以人才徵，奉命督賦。蘇州郡守李某餽以百金，綽曰：太守不知我。李退而嘆。常客松江，同舍郎夜召娼置酒而迫狎之，綽終不許，明燈竟夕，娼感泣遂改行為良家。,GJTS-XXD,古今圖書集成·學行典,76
心學,臣若水通曰：夜氣之說未之前聞也，至孟子而始發之于此，可以知理氣之合一矣，夫仁義之心即吾心之生理，所謂性也，旦晝不害其性，則夜氣益清，夜氣既清，則旦晝之理益明，蓋性之存亡係乎，氣之清濁氣得其中正，即仁義之性也，故曰：合一奈何人之展轉相害，使夜氣薄濁而仁義之良心亦亡，要之良心之消長，顧人所以養之者，何如。引孔子之言正以明心之不可以頃刻失其養也，學者誠能隨時隨處察識，此心之本體而涵養之造次顛沛，必于是旦晝常如夜氣之時，則何往而非仁義哉。李侗曰：孟子夜氣之說于學者，極有力有志于學者，所宜務焉。孟子曰：人有雞犬放，則知求之；有放心，而不知求。學問之道無他，求其放心而已矣。臣若水通曰：仁人心義人路，孟子既重為不由不求者哀矣，于此復致意于放心之求者，何哉。蓋萬事萬變，皆本于心，千聖千賢皆是心學欲求放心，非強制妄想能之也，在于學問爾，孔子曰：吾嘗終日不食終夜不寢，以思無益，不如學也。,GJTS-XXD,古今圖書集成·學行典,389
大宗師,意而子見許由，許由曰：「堯何以資汝？」意而子曰：「堯謂我：『汝必躬服仁義，而明言是非。』」許由曰：「而奚為來軹？夫堯既已黥汝以仁義，而劓汝以是非矣，汝將何以遊夫遙蕩、恣睢、轉徙之途乎？」意而子曰：「雖然，吾願遊於其藩。」許由曰：「不然。夫盲者無以與乎眉目顏色之好，瞽者無以與乎青黃黼黻之觀。」意而子曰：「夫無莊之失其美，據梁之失其力，黃帝之亡其知，皆在鑪捶之間耳。庸詎知夫造物者之不息我黥而補我劓，使我乘成以隨先生邪？」許由曰：「噫！未可知也。我為汝言其大略。吾師乎！吾師乎！齏萬物而不為義，澤及萬世而不為仁，長於上古而不為老，覆載天地、刻彫眾形而不為巧。此所遊已。」,CTEXT,莊子 ,284
詼諧,長安有安氏家藏唐明皇髑髏，作紫金色。其家事之至謹，因而富盛。後其家析居，爭髑髏，斧為數片。張文潛聞之曰：「明皇生死為姓安人蒿惱。」合坐大笑。時秦少遊方為賈御史彈劾，下當受館職。文潛戲少遊曰：「千餘年前賈生過秦，今復爾也。」聞者以為佳謔。,WIKI,宋稗類鈔,118
豪侈,建寧張亨甫，名際亮，詩人也。計偕入都，一日，忽有所不慊，戒門者謝客，獨招素所喜歌郎，命酒為長夜飲。既散，搜篋，出朱提，令各挾十兩以去，乃酣睡。及醒，僕告米盡，則囊空無以應矣。執友某聞之，繼粟繼肉，私為部署，而亨甫弗問也。,WIKI,清稗類鈔,110
孝弟,呂玉肩，字志函，號源泉，讀書博雅，為邑諸生。性篤孝，孺慕殷殷，父母稍色不愉輒左右不離。母病劇，親嘗藥餌三年，衣不解帶，禱於神，夢神告曰：汝但虔往天台石梁，問高僧有藥可治。遂齋戒徒步至石梁，果有老僧趺坐，哀告之故。僧出藥一丸，封固付之曰：路中不可開。酬以厚價不受，回首忽不見，至家開封，異香盈室。服之病愈九月又病，渴思瓜，遍覓不得，忽於園中拾得一瓜，穰紅而大，味甜如蜜，剖食之，渴遂止。皆以為純孝所感。,GJTS-XXD,古今圖書集成·學行典,200
孝弟,一日出外，若聞人言云爾母失跌，忙歸，母果跌中瘋矣。湯藥菽水必親嘗始進，如此者八年。而母即世，哀毀欲絕。司馬張旌以匾額曰新民曾閔。,GJTS-XXD,古今圖書集成·學行典,64
謙讓,允恭克讓。允信克能也，常人德非性有物欲害之，故有強為恭而不實欲。為讓而不能者，惟堯性之。是以信恭而能讓也。王氏充耘曰：允恭克讓是堯之見諸行事者，異於人恭讓，或可能也。允克不可能也。三載，汝陟帝位，舜讓於德，弗嗣。讓於德，讓於有德之人也。或曰：謙遜自以其德不足為嗣也。,GJTS-XXD,古今圖書集成·學行典,133
德行,王祥事後母朱夫人甚謹，家有一李樹，結子殊好，母恆使守之。時風雨忽至，祥抱樹而泣。祥嘗在別床眠，母自往闇斫之。值祥私起，空斫得被。既還，知母憾之不已，因跪前請死。母於是感悟，愛之如己子。晉文王稱阮嗣宗至慎，每與之言，言皆玄遠，未嘗臧否人物。王戎云：「與嵇康居二十年，未嘗見其喜慍之色。」,CTEXT,世說新語 ,142
孝弟,居常危坐，對小學《近思錄》曰：茲身心經驗良，方可暫離耶。父歿，事母病七年不解衣。殯葬無違禮。弟姪相繼死，撫恤周至。鄉閭誦之。,GJTS-XXD,古今圖書集成·學行典,62
謙謹,顧亭林嘗自言：「學究天人，確乎不拔，吾不如王錫闡。讀書為己，探賾洞微，吾不如楊雪臣。獨精三禮，卓然經師，吾不如張爾岐。蕭然物外，自得天機，吾不如傅山。堅苦力學，無師而成，吾不如李容。險阻備嘗，與時屈伸，吾不如路安卿。博聞強記，群書之府，吾不如吳任臣。文章爾雅，宅心和厚，吾不如朱彝尊。好學不倦，篤於朋友，吾不如王宏撰。精心六書，信而好古，吾不如張弨。」太原閻百詩，名璩，嘗與客評隲人物，謂吳志伊之博覽，徐勝力之強記，自問不如。,WIKI,清稗類鈔,213
隱逸,世稱東方生之盛也，言不純師，行不純表，其流風遺書，蔑如也。或曰：隱者也。曰：昔之隱者，吾聞其語矣，又聞其行矣。或曰：隱道多端。曰：固也。聖言聖行，不逢其時，聖人隱也。賢言賢行，不逢其時，賢者隱也。談言談行，不逢其時，談者隱也。昔者箕子之漆其身也，狂接輿之被其髮也，欲去而恐罹害者也。箕子之洪範，接輿之歌鳳也哉。,GJTS-XXD,古今圖書集成·學行典,155
隱逸,武帝踐阼，泰始中，粲同郡孫和時為太子中庶子，表薦粲，稱其操行高潔，久嬰疾病，可使郡縣輿致京師，加以聖恩，賜其醫藥，若遂瘳除，必有益於政。乃詔郡縣給醫藥，又以二千石祿養病，歲以為常，加賜帛百匹。子喬以父疾篤，辭不敢受，詔不許。以太康六年卒，時年八十四，不言三十六載，終於所寢之車。,GJTS-XXD,古今圖書集成·學行典,139
喪祭,京師人家有喪，無論男女，必請陰陽生至，令書殃榜。此殃榜，蓋為將來尸柩出城時之證也。陰陽生並將死者數目呈報警廳。東北邊境人死，以芻草裹尸，懸之於樹。俟其將腐，解下，敷以碎石，薄掩之，如其軀幹之長短，蓋風葬也。,WIKI,清稗類鈔,103
隱逸,乾道輔誠，誕膺嘉祚，膺受多福，為國蕃維，雖分陝之任，未足比盛，遠近□望，何慶如之，昔值險阻，越竄海表，於裔歷載，風綱不紀，暨蒙國恩，還踐舊土，簿佐多難，恆嬰篤疾，愧使區區，展之無偕，泛愛遇隆，遠辱綸墨，降尊誘卑，訓喻過泰，見得思義，抱以踧踖，不勝來顧，裁因答辱。,CTEXT,藝文類聚 ,131
孝弟,曾祖子通，隋開皇中以大中大夫居母喪，哭喪明，有白烏巢冢樾。兄弟八人皆為名孝，詔表門闕，世謂義門裴氏。敬彝七歲能文章，性謹敏，宗族重之，號甘露頂。父智周，補臨黃令，為下所訟。敬彝年十四，詣巡察使唐臨直枉，臨奇之，試命作賦，賦工。父罪已釋，表敬彝於朝，補陳王府典籤。一日，忽涕泣謂左右曰：大人病痛，吾輒然，今心悸而痛，事叵測。乃請急，倍道歸，而父已卒，羸毀踰禮。乾封初，累遷監察御史。母病，醫許仁則者躄不能乘，敬彝自為輿往迎。既居喪，詔贈縑帛，官為作靈轝。終服，以著作郎兼修國史。歷中書舍人、太子左庶子。武后時，為酷吏所陷，死嶺南。,GJTS-XXD,古今圖書集成·學行典,264
孝弟,方惟豪，年壯時寇犯境父，義奉官守禦，挺身往代事母愛敬母疾為之，躬進湯藥，建橋東溪，禱福南華，又刲股餌飲母疾遂愈。,GJTS-XXD,古今圖書集成·學行典,56
心學,故天下可離。故貨之不足以為愛，刑之不足以為惡。貨者愛之末也。刑者惡之末也。凡民之生也，必以正平，所以失之者，必以喜樂哀怒。節怒莫若樂，節樂莫若禮，守禮莫若敬。外敬而內靜者，必反其性。豈無利事哉，我無利心，豈無安處哉。我無安心，心之中又有心意以先言，意然後形，形然後思，思然後知，凡心之形，過知失生。是故內聚以為源泉，之不竭，表裏遂通。泉之不涸，四支堅固。能令用之，被服四固。是故聖人一言解之。上察於天，下察於地。,GJTS-XXD,古今圖書集成·學行典,206
貞烈,常熟秦汝楫妻朱氏，未嫁，聞秦訃，乘間自經。留五言絕句於几，後有句曰：「今日重陽，計未亡人已周百日，死未可遲。奉勸雙親，毋以女為慼，他日得與秦合葬，死不朽矣。」,WIKI,清稗類鈔,79
務本,帝溺情內教，朝政縱弛，祖深上封事，其略曰：人為國本，食為人命，故《禮》曰，國無六年之儲，謂非其國也。比來慕法，普天信向，家家齋戒，人人懺禮，不務農桑，空談彼岸。夫農桑者今日濟育，功德者將來勝因，豈可墮本勤末，置邇效賒也。《顧歡傳》：歡，字景怡。永明元年，詔徵為太學博士，不就。會稽孔珪嘗登嶺尋歡，共談《四本》。歡曰：蘭石危而密，宣國安而疏，士季似而非，公深謬而是，總而言之，其失則同；曲而辨之，其塗則異。同昧其本而競談其末，猶未識辰緯而意斷南北。群迷暗爭，失得無準，情長則申，意短則屈。所以《四本》並通，莫能相塞。夫中理惟一，豈容有二。《四本》無正，失中故也。《唐書‧褚遂良傳》：遂良，字豋善，授太子賓客。薛延佗請婚，帝已納其聘,GJTS-XXD,古今圖書集成·學行典,314
厚薄,徵君燕居，與七子講業，七子問曰：孟軻孫況之後，由道者可得而聞乎。曰：道人之路也，愚夫愚婦皆由之，孔子盜跖皆由之，何謂無道。曰：是路也，非道也，以路而為，道則可以道，而為路可乎。以道而為路則亦指仁義而為塵埃乎。曰：汝何以道為道，以路為路乎。吾觀其由于人者，云爾夫路也者，緣仁義而名者也，非緣路而名仁義也，汝知仁義之非路而孰知塵埃之為道乎。知塵埃之為，塵埃而孰知仁義之為塵埃乎。天地庶物皆塵埃也，則皆路也，安得不謂之道。,GJTS-XXD,古今圖書集成·學行典,208
夙惠,晉明帝數歲，坐元帝膝上。有人從長安來，元帝問洛下消息，潸然流涕。明帝問何以致泣？具以東渡意告之。因問明帝：「汝意謂長安何如日遠？」答曰：「日遠。不聞人從日邊來，居然可知。」元帝異之。明日集群臣宴會，告以此意，更重問之。乃答曰：「日近。」元帝失色，曰：「爾何故異昨日之言邪？」答曰：「舉目見日，不見長安。」,CTEXT,世說新語 ,152
貞烈,朱秀姑，麻城人，貌麗，性聰穎，針黹之暇，輒學吟詠。父為名諸生，性迂拙，苛於選婿，故笄而未字也。咸豐甲寅二月，粵寇破麻城，殺其父而擄秀姑。復擾及河南之固始縣，豫撫督兵擊敗之，寇棄婦女、貨寶而走。時有懷慶人張文鎔者，豫撫門下士也。言於豫撫，寄婦女於尼庵，撥款恤之。婦女百餘人，秀姑與焉，妍姿豔質，獨出眾中，文鎔慰藉之，秀姑亦深感焉。及遣散時，文鎔留秀姑，訂婚約，請於豫撫，寄之於署。豫撫見秀姑美，欲自得之，乃佯驚曰：「此女已許字某氏，今在開封，不如送之婿家。」秀姑知其詐，乃泣別文鎔。行至淮河，躍入水，死焉。文鎔聞之痛，遂辭豫撫入嵩山，削髮為僧。,WIKI,清稗類鈔,271
孝弟,少失怙，事母孝謹，備甘旨之奉。母目盲，榮左右扶持，不少離，每夕稽顙北辰祈母目復明，或告以舌舐之。凡十年，母目竟明。永樂丙申，建城大水，榮二子俱髫漂流抵福之螺洲，遇潮衝達岸，得不死。鄰火及其廬，輒反風而滅，人以為孝感所致。事母極孝，讓產于弟，無德色。鄉邦咸敬慕之。永樂初，以懷才抱德薦，有司敦促就道，未行，卒于家。,GJTS-XXD,古今圖書集成·學行典,156
詆毀,章子厚與蘇子瞻小時相善。一日章坦腹而臥，適子瞻自外來。章摩其腹以問子瞻曰：「公道此中何所有？」子瞻曰：「都是謀反底家事。」,WIKI,宋稗類鈔,61
隱逸,君矯然獨遠確乎，難拔素志與白雲同悠高情與青松共爽，宣習質文緇林枯而重，昭辨空有連河壅而復滔，所謂忘言之人可論天，人之際豈能鳳舉鶴翻。有心儀群高踰愛海比，禪衢沾濠射之冥游，屈祇鷲之法侶。闡三乘於窮子，發二諦於困蒙，有是因也。,GJTS-XXD,古今圖書集成·學行典,111
謙謹,吳縣潘文勤公祖蔭長刑部時，司員某送稿，文勤欲其改易，某不服，文勤大怒，擲稿於地。某指地下稿詈曰：「拾此者為忘八旦。」憤憤而出。文勤命僕拾之，北人習慣，雖下流社會，辱及其親，必怒，僉以司員某有「忘八旦」之誓，相顧不前。文勤乃自起拾之，笑曰：「我做忘八旦，何如？」散衙後，親詣某司員宅慰謝焉。,WIKI,清稗類鈔,144
恬退,李華靜專動直，惟乾之德。酌用不窮君子，中庸矯矯二疏。知微知終功成，不居父子。清風天子賜金群。公出祖都門之美。焯映千古優游衡門，棲遲化源日飲醇酎。心閑道尊人，或言利利。令智昏清，行素風，可貽子孫。萬物營營，吉凶相生。環中之樞，泊然儀型中，林寂寥幽蘭自榮。雖有矰繳不羈，冥冥知止不殆。古先洞戒賢哉。大夫終始無悔。,GJTS-XXD,古今圖書集成·學行典,154
孝友,粵寇起，曾文正公國藩既奉詔治軍，而其弟愍烈公國華。靖毅公貞幹亦帥偏師勦寇，後相繼殂逝。文正夙友愛，至是哭之慟。愍烈亡於三河，文正方在鄂，以聯輓之云：「歸去來兮，夜月樓臺花蕚影；行不得也，楚天風雨鷓鴣聲。」靖毅亡於金陵，以聯輓之云：「功名百戰總成空，淚眼看河山，憐予季保此人民，奠此疆土；慧業三生磨不盡，癡心說因果，願來世再為哲弟，並為勛臣。」,WIKI,清稗類鈔,171
廉儉,李清時撫山左，薨於任。病篤時，群僚咸詣臥榻致問，見其葛帳布衾，宛然窮秀才風。口授遺摺訖，勗屬吏以作好官延世澤為詞，遂坦然而化。,WIKI,清稗類鈔,63
狷介,朱笥河視學安徽時，已官學士，以事降編修，在四庫全書處行走。比歸，總辦《日下舊聞》纂修事。是時，掌院金壇于敏中為總裁，並直軍機，凡書館稿本，披覈辨析，苦往復之煩，意欲學士就見面質，而學士執翰林故事，總裁、纂修相見於館所，無往見禮，訖不往。愛之者強曳之至西園相見，學士持論侃侃，不稍下。于間為上言朱筠辦書頗遲，高宗不之罪，曰：「命蔣錫棨趣之。」後學士弟文正公珪自山西歸，復入翰林，從容為兄言，宜稍和同，學士曰：「子亦為是言耶？」文正媿服。,WIKI,清稗類鈔,217
孝弟,早孤，好學，事母賈甚謹。斌為無錫州屬吏，迎母就養，每雞鳴起，朝其母，始出夕歸，復躬進飲食，母叩吏事，斌白所行，善則喜，不善則減眠食，斌一一體順其行。事益謹母病，斌不解衣，不交睫，奉侍藥餌及沒。斌執喪哀慟骨立，吳俗：葬其親以火。斌惻然追傷，其父營甋窆母閶門外，復築亭原上，名曰：思服踰祥，哀泣如始喪。,GJTS-XXD,古今圖書集成·學行典,149
隱逸,僧法一、宗杲自東都避亂渡江，各攜一笠。杲笠中有黃金釵，每自檢視，一伺知之。杲起奏廁，一亟探釵擲江中。杲還亡釵，不敢言而色變。一叱之曰：「與汝共學了生死大事，乃眷眷此物耶！我適已為汝投之江流矣。」杲展坐具，作禮而行。,WIKI,宋稗類鈔,107
隱逸,嵇生是上智之人，值無妄之日，神才高傑，故為世道所莫容，風邈挺特，蔭映於天下，言理吐論，一時所莫能參，屬馬氏執國，欲以智計傾皇祚，誅鉏勝己，靡或有遺，玄伯太初之徒，並出嵇生之流，咸已就戮，嵇審於此時，非自免之運，若登朝進仕，映邁當時，則受禍之速，過於旋踵，自非霓裳羽帶，無用自全，故始以餌朮黃精，終於假塗託化，阮公才器宏廣，亦非衰世所容，但容貌風神，不及叔夜，求免世難，如為有塗，若率其恆儀，同物俯仰，邁群獨秀，亦不為二馬所安，故毀行廢禮，以穢其德，崎嶇人世，僅然後全，仲容年齒，不齒不懸，風力粗可，慕李文風尚，景而行之，彼嵇阮二生，志存保己，既託其跡，宜慢其形，慢形之具，非酒莫可，故引滿終日，陶兀盡年，酒之為用，非可獨酌，宜須用侶，然後成歡，劉伶酒性既深，子期又是飲客，山王二公，悅風而至，相與莫逆，把臂高林，徒得其遊，故於野澤，銜杯舉樽之致，寰中妙趣，固冥然不睹矣。自嵇阮之外，山向五人，止是風流器度，不為世匠所駭，且人本含情，情性宜有所託慰，悅當年隱，蕭散懷抱，非五人之與，其誰與哉。,CTEXT,藝文類聚 ,445
文苑,孫甫，字之翰。博學強記。尤善言唐事，能詳其君臣行事本末，以推見當世治亂。每為人說，如其身履其間，而聽者曉然如目見。故學者以為終歲讀史，不如一日聞公論也。所著《唐史記》七十五卷。論議閎贍，書未及成而卒。詔取其書藏秘府。司馬溫公書其後云：「孫公昔著此書，甚自重惜。常別緘其稿於笥，必盥手啟之。謂家人曰：『萬一有水火刀兵之急，他財貨盡棄之，此笥不可失也。』每公私少間，則增損改易，未嘗去手。其在江東為轉運使，出行部，亦以自隨。過亭傳休止，輒取修之。會宣州有急變，乘驛遽往，不暇挈以俱，既行。其後金陵大火，延及轉運廨舍。弟子察親負其笥避於沼中島上。公在宣州聞之，亟還。入問曰：『《唐書》在乎？』察對曰：『在。』乃悅。餘無所問。自壯年至於白首乃成。亦未以示人。文潞公執政，嘗就公借之，公不與，但錄《姚宋論》以與之。」,WIKI,宋稗類鈔,353
孝弟,徐昌伯，永樂中，坐事謫戍遼東，家有老母，其弟季昭請兄留養，而以身代行。昌伯曰：爾少年不更事，豈堪遠戍。二人互爭，久之母竟遣季昭行，後十餘年，季昭還，母兄尚無恙，相見極歡，鄉人稱之，榜其堂曰：孝義。,GJTS-XXD,古今圖書集成·學行典,98
篤行,幼自負販，竭力事親。受室誓與諸弟終身無異，爨商于楚。值礦璫橫，民激變擊璫，致興大獄，首事者逃亡，燿挺身赴有司，辯白得解。客楚，有負貸者索之急，幾以身殉，英傾橐代償。好施予，於父母黨尢篤，宗族稱之。尚敦樸，汰囂競，又好市義如，撫孤煢，造橋治道，施槥置義塚，多賴其助。宗祠壞，獨力葺之。,GJTS-XXD,古今圖書集成·學行典,141
紕謬,有朝士陸東，通判蘇州而權州事。因斷流罪，命黥其面曰：「特刺配某州牢城。」黥畢，幕中相與白曰：「凡言特者，罪不至是而出於朝廷一時之旨。今此人應配矣，又特者，非有司所得行。」東大恐，即改特刺字為準條字，再黥之。頗為人所笑。後有薦東之才於兩府者，石參政聞之曰：「吾知其人矣。得非權蘇州日，於人面上起草者乎？」,WIKI,宋稗類鈔,151
技勇,翌日，見女母，解佩為贄。及娶之，偕返，濟妻素悍妒，見夫挾美妾歸，大怒，旦夕詬誶，待女尤酷，日鞭撻之。然女性和順，未嘗有怨言。或諷以略顯技勇藉警妒婦，女正色曰：「惡是何言！庶之事嫡，禮固宜是。雖受譴責，顧皆有以自取，何與夫人事而仇之耶？」嘉慶己未和珅之敗，忽有僧至無錫，駐錫某鄉草菴中。菴故荒僻，四周皆叢塚，無僧尼居住者已數十年。,WIKI,清稗類鈔,164
脩文,「觸情縱欲，謂之禽獸；苟可而行，謂之野人；安故重遷，謂之眾庶；辨然通古今之道謂之士；進賢達能，謂之大夫；敬上愛下，謂之諸侯；天覆地載，謂之天子。是故士服黼，大夫黻，諸侯火，天子山龍；德彌盛者文彌縟，中彌理者文彌章也。」《詩》曰：「左之左之，君子宜之；右之右之，君子有之。」傳曰：「君子者，無所不宜也，是故韠冕厲戒，立于廟堂之上，有司執事無不敬者；斬衰裳，苴絰杖，立于喪次，賓客弔唁無不哀者；被甲攖冑立于桴鼓之間，士卒莫不勇者。故仁者足以懷百姓，勇足以安危國，信足以結諸侯，強足以拒患難，威足以率三軍。故曰為左亦宜，為右亦宜，為君子無不宜者，此之謂也。」,CTEXT,說苑 ,276
善說,桓公立仲父，致大夫曰：「善吾者入門而右，不善吾者入門而左。」有中門而立者，桓公問焉。對曰：「管子之知，可與謀天下，其強可與取天下。君恃其信乎？內政委焉；外事斷焉。驅民而歸之，是亦可奪也。」桓公曰：「善。」乃謂管仲：「政則卒歸於子矣，政之所不及，唯子是匡。」管仲故築三歸之臺，以自傷於民。,CTEXT,說苑 ,143
才辯,漢軍靳文襄公輔任河事最久，其受人傾軋亦最多。康熙乙丑，上念高郵、寶應諸州縣湖水泛溢，民田被淹，命安徽按察使于成龍經理海口。旋召靳及于至京彙議，于力主開濬海口故道，靳仍初議築長隄束水敵潮。時大學士九卿從靳議，而通政司參議成其範、給事中王又旦、御史錢珏均韙于說，寶應侍讀喬萊亦奏靳議非是，乃命尚書薩穆哈等勘視，奏稱海口不必開。會湯文正公斌以巡撫入為尚書，獨奏下河宜濬。卒以廷臣異議，命侍郎孫在豐往董其役，未嘗專從靳策也。丁卯諭，又詢下河田畝可紓水患之策，靳仍主築隄減水之說。時于撫直隸，上以靳疏示詢，于仍言下河宜開，重隄不宜築。,WIKI,清稗類鈔,262
疾貪,古之制爵祿也，卿大夫足以潤賢厚士，士足以優身及黨，庶人為官者，足以代其耕而食其祿。今小吏祿薄，郡國繇役，遠至三輔，粟米貴，不足相贍。常居則匱於衣食，有故則賣畜粥業。非徒是也，繇使相遣，官庭攝追，小計權吏，行施乞貸，長吏侵漁，上府下求之縣，縣求之鄉，鄉安取之哉？語曰：『貨賂下流，猶水之赴下，不竭不止。』今大川江河飲巨海，巨海受之，而欲谿谷之讓流潦；百官之廉，不可得也。夫欲影正者端其表，欲下廉者先之身。故貪鄙在率不在下，教訓在政不在民也。,CTEXT,鹽鐵論 ,219
讀書,至於李唐，學書愈眾，字畫於士夫固為末技，而眾人所尚不得不專力學者，苟欲學之篆隸，則先秦款識金石刻魏晉，金石刻唐以來，李陽冰等所當學也，正書當以篆隸意為本，有篆隸意則自高，古鍾太傅王右軍顏平原蘇東坡，其規矩準繩之大匠也，歐率更張長史李北海徐浩柳誠懸楊凝式蔡君謨米芾黃魯直，萃之以厲。吾氣參之以肆，吾博可也。雖或不工，亦不俗矣。技至於不俗，則亦已矣，如是而治經治史，如是而讀諸子及宋興諸公書，如是而為詩文，如是而為字畫，大小長短淺深遲速，各抵於成，則可以為君相，可以為將帥，可以致君，為堯舜，可以措天下如泰山之安。時與志乖用與材，拂則可以立德，可以立言，著書垂世可以為大儒，不與草木共朽，碌碌以偷生，孑孑以自存，棄天之至善，壞己之全材也。勗哉，諸生毋替茲命。,GJTS-XXD,古今圖書集成·學行典,327
明闇,後末世之君危何知之哉？舜曰：「予違，汝弼。汝無面從，退有後言。」故國之道，勸之使諫，宣之使言，然後君明察而治情通矣。,CTEXT,潛夫論 ,58
中和,前人聃也御寇也周也中國之釋也，其於曇也，猶契也印也不約而同也，與吾儒並立而為二止此矣。他無所謂道也，其卒流而為養生，聃之徒之為也。入不測之淵海以學沒而已者，非求以得珠也，至海之半不期而得珠焉。而後之學沒者遂遷其學於珠，此養生之說熾而他端者。始蝟興而榛塞之由也，故道之名岐於此。與釋與儒而為三而本非三也。二之三嫡之庶統之閏也。楚之有昭景也，甲氏也，漢之有陀也。,GJTS-XXD,古今圖書集成·學行典,179
論樂,釣舟畫采鷁，魚子服冰紈，金轄茱萸網，銀鉤翡翠竿，斂橈隨水脈，急槳度沙湍，湍長自不辭，前浦有佳期，蓮交棹影合，浦深魚出遲。八方各異氣，千里殊風雨，劇哉邊海民，寄身於草墅，妻子象禽獸，行止依林阻，柴門何蕭條，狐兔翔我宇。龍駕有馳策，日御無停陰，寒光稍眇眇，秋海日沉沉，哀歌涉梁甫，歎絕有遺吟。,CTEXT,藝文類聚 ,144
出處,熹不避狂僭瀆尊之罪，復有迫切之懇須盡布陳。熹素愚昧不曉物情，加以閒散日久，尤不諳悉吏事，至此將及一年，凡所施為雖不敢不竭，愚慮而所見乖謬動失民和，四方士友貽書見責者，積於几閣不知其幾，而前件陳克己者尤其詳盡，其閒歷數謬政無一可者，跡其所聞皆有實狀，區區鄙劣亦豈不欲痛自矯厲以補前愆，而精力凋殘已有所不能及者矣。竊以為此非姦民猾吏流言飛文之書，乃出於相愛慕來問學之口，尤足取信故敢冒昧繳連陳獻，若蒙鈞念得以遍呈，東府兩公庶幾有以察，熹前言之非妄者，早為開陳亟賜罷免，或如前兩劄所請者，則熹猶可以不重得罪於此民，而此邦之人猶可以安其生業而免於流亡死徙之患，不勝幸甚。,GJTS-XXD,古今圖書集成·學行典,281
孝友,洪煒，字霞城。至性過人。其仲兄瞽淤目，煒扶持之，常不離。乾隆戊辰，竟璋與之同試於越城，有傳言仲兄病者，即命舟而返，距試期才一二日，而已不及時矣。,WIKI,清稗類鈔,72
厚薄,道之所言者一也，而用之者異。有聞道而好為家者，一家之人也；有聞道而好為鄉者，一鄉之人也；有聞道而好為國者，一國之人也；有聞道而好為天下者，天下之人也；有聞道而好定萬物者，天下之配也。道往者，其人莫來；道來者，其人莫往；道之所設，身之化也。,GJTS-XXD,古今圖書集成·學行典,119
隱逸,謝朓昔長孫東組，降龍丘之節。文舉北輜，高通德之稱。所以激貪。立懦式揚風範，處士諸葛，璩高風所漸結。轍前修豈，懷珠被褐，韜玉待價，將幽貞獨往，不事王侯者耶。聞事親有啜菽之窶，就養寡藜蒸之給，豈得獨享。萬鍾而忘，茲五秉可，餉穀百斛。,GJTS-XXD,古今圖書集成·學行典,114
隱逸,姚鵠開門絕壑旁，躡蘚過花梁。路入峰巒影，風來芝朮香。夜吟明雪牖，春夢閉雲房。畫室更何有，一琴兼一觴。,GJTS-XXD,古今圖書集成·學行典,50
篤行,正德末歲饑，淮民多就食於涇，暉設粥哺之，癘死輒掩其殍。暮經南壇，有遺銀二十金者候而還焉。且捐己田以業弟，其從伯叔之沒無歸者，分地葬之，雅好吟詠，工六書，教訓子弟，嚴謹有方。弟琨孫世卿俱領鄉薦。,GJTS-XXD,古今圖書集成·學行典,96
讀書,王勃書以記言，其來尚矣，越在三代左史職之，百官以理，萬人以察，揚于王庭，用實大焉。苟非可以燮理，情性平章邦。國敷彝倫而敘要道，察時變而經王猷，樹皇極之綱，維資生靈之視聽，皆可略也。昔者仲尼之述書也，將以究事業之通，而正性命之理。故曰：吾欲託之空言，不如附之行事。道德仁義於是乎。明刑政禮樂，於是乎。出非先王之德，行不敢傳，非先王之法。言不敢道，紀千數百歲，斷自唐虞，迄于周漢，風流所存百篇而已。以此見聖人言約理舉，神明不勞，而體時務之撰矣。故能法象天地，同符易簡，借前箸於筌蹄，驅後主於軌物，密而顯宏而奧久而彌新，用而不竭。非古之聰明，聖智元覽博達，孰能為此哉。孔安國曰：帝王之制，坦然明白，可舉而行。,GJTS-XXD,古今圖書集成·學行典,301
孝弟,李茂，澄城庠生，母患惡瘡，茂口吮膿血，每夜籲天願代，母歿廬墓，時暴雨如注，懼水囓墓，覆墓而哭，倏然雨止，人以為孝感，父歿亦然。天順六年旌表。親沒廬墓三年，日夜哀毀，負土築墳，致虎狼馴依之異，天順間知縣魏隆奏旌為孝子，壽九十有五。,GJTS-XXD,古今圖書集成·學行典,114
擊之,地廣而不德者國危，兵強而凌敵者身亡。虎兕相據，而螻蟻得志。兩敵相抗，而匹夫乘閒。是以聖王見利慮害，見遠存近。方今為縣官計者，莫若偃兵休士，厚幣結和親，修文德而已。若不恤人之急，不計其難，弊所恃以窮無用之地，亡十獲一，非文學之所知也。,CTEXT,鹽鐵論 ,116
孝弟,十歲喪父，即哀毀，奉母至孝。永樂四年以薦授山東樂安知縣，遷光祿署丞，以省侍歸。母年九十而終，躬負土封樹，廬墓三年，致泉湧兔馴之異。有司以聞，仁宗命馳驛赴闕，出其事狀，令侍臣朗誦大廷，以示百僚，即拜文華殿大學士。謹辭，帝曰：朕之擢卿以風天下為人子者，他非卿責也。尋扈從皇太子監國南京。宣宗嗣位，以疾乞歸，改通政司右參議，賜白金文綺致仕。家居十餘年卒。子倫，舉永樂十五年鄉試。養親二十年，親終不仕。倫子字，父母卒，皆廬墓。成化十二年亦獲旌表。,GJTS-XXD,古今圖書集成·學行典,219
出處,熹孤賤無庸，學不加進而愚，日甚與世背馳，自度不堪當世之用久矣，往者猶意明公來歸，必將有以上正君心下起頹俗庶，幾或可效其尺寸以佐下風，是以未敢決然，遂為自屏之計，而今也明公之歸亦既累月矣，似又未有以大慰區區平昔之望，則熹也尚復何望於他人，而可輒渝素守以從彼之昏昏哉。所以深不獲已而有前書之請，非獨自為。亦欲明公識察此意而圖其新耳，今承誨飭之勤敢不深體至意，然熹愚竊謂明公必欲引內其身，不若聽用其言言行矣。則其身之出也，可以無所愧其不出也，可以無所恨，若言不用道不合顧踽踽，然冒利祿而一來前有厚顏之愧，後有駭機之禍，熹雖至愚獨何樂乎此而必為之。而明公亦何取乎熹而必致之也，抑明公之教。熹曰：既到之後若有未安則在我矣。兩得元履書亦以公言見告，如此此則明公愛熹之深，而所以為熹謀者反未盡也，夫事之可否方雜乎，冥冥之中而未知所決，則姑為之以觀其後，可也。今此身之不可仕，仕路之不見容已昭然矣，尚何待於既至，然後有所未安耶，古之君子量而後入，不入而後量，今身在山林尚恐不能自主，況市朝攪擾之域，當世之大人君子至是而失其本心者，踵相尋也。,GJTS-XXD,古今圖書集成·學行典,462
主敬,周公曰：嗚呼。我聞曰：昔在殷王中宗，嚴恭寅畏，天命自度，治民祗懼，不敢荒寧。肆中宗之享國，七十有五年。中宗太戊也，嚴則莊重恭，則謙抑寅，則欽肅畏，則戒懼天，命即天理也。中宗嚴恭寅，畏以天理而自檢律其身。至於治民之際，亦祗敬恐懼而不敢怠荒安，寧中宗無逸，之實如此，故能有享國永年之效也。呂氏曰：嚴恭寅畏合而言，之敬也。祗懼不敢荒寧皆敬也。惟敬故壽也。主靜則悠遠博，厚自強則堅實精明，操存則血氣潛軌。而不亂收斂，則精神內固而不浮，至於儉約克治去，戕賊之累又不待言凡此，皆敬之力壽之理也。,GJTS-XXD,古今圖書集成·學行典,241
知行,示喻為學之意，甚善讀書，固不可廢，然亦須以主敬立志為先，方可就此田地，上推尋義理，見諸行事若平居泛然，略無存養之功，又無實踐之志，而但欲曉解文義說得分明，則雖盡通諸經，不錯一字。亦何所益，況又未必能通而不誤乎，近覺朋友讀書，講論多不得力，其病皆出於此。不可不深戒也，季隨季忱為學，如何近來有何講論，因書幸致此意。,GJTS-XXD,古今圖書集成·學行典,156
篤行,王慶賓，字定宇，性孝友，博學不樂仕，進貧而好施。萬曆戊子歲大祲，推食以飯饑者庾，粟不繼至敝衣悉付，質庫崇禎已卯賊哨薄城下，時子宗孔致仕歸，三孫以諸生皆韜略，竟率義旅為一軍，出堵捷聞，巡撫宋一鶴以首功薦於朝，副使趙振業旌其門曰：六朝仁壽。年八十如嬰兒，尋卒，以子貴贈如其官，曾孫開后以文名。吳文元，天性謹厚，無疾言傲色。萬曆閒歲祲，捐穀以賑，鄉有爭訟者則捐金兩釋之。柯子禎好學篤行，禮賢士如飢渴。萬曆十四年饑，立廠煮粥，鄉人賴之。邑中大役數捐資為助。,GJTS-XXD,古今圖書集成·學行典,224
尊賢,魏文侯從中山奔命安邑，田子方從，夫子擊過之，下車而趨，子方坐乘如故，告太子曰：「為我請君，待我朝歌。」太子不說，因為子方曰：「不識貧窮者驕人，富貴者驕人乎？」子方曰：「貧窮者驕人，富貴者安敢驕人，人主驕人而亡其國，吾未見以國待亡者也；大夫驕人而亡其家，吾未見以家待亡者也。貧窮者若不得意，納履而去，安往不得貧窮乎？貧窮者驕人，富貴者安敢驕人。」太子及文侯道田子方之語，文侯歎曰：「微吾子之故，吾安得聞賢人之言，吾下子方以行，得而友之。自吾友子方也，君臣益親，百姓益附，吾是以得友士之功；我欲伐中山，吾以武下樂羊，三年而中山為獻於我，我是以得有武之功。吾所以不少進於此者，吾未見以智驕我者也；若得以智驕我者，豈不及古之人乎？」,CTEXT,說苑 ,312
義俠,馮三友自燕歸，以義烈稱，邑宰延主常平倉會計。倉故多弊，蠹胥從糧長索賄，三友聞之怒。胥曰：「將饋公耳。」三友益怒，曰：「爾為盜，吾亦盜耶？」乃止。長安尉某聞三友賢，招之往，則曰：「子職在恤囚，吾請助子。」至獄，命卒滌刑具，檢囚食，詢疾苦，日以黎明赴獄。獄卒曰：「公何自苦？」曰：「吾與若起居無禁，囚手足貫鋃鐺，便旋候監放。何忍貪一己之安，貽眾囚以苦耶？」囚聞之，皆感泣。,WIKI,清稗類鈔,184
學思,惟讀書尋思推究者，為可畏耳。又云讀書只怕尋思，蓋義理精深，惟尋思用意為可以得之。鹵莽厭煩者，決無有成之理。,GJTS-XXD,古今圖書集成·學行典,53
孝友,濟南西關有約承基者，年十五，父歿，祖母尚存，年八十矣。家貧，自知祖孫難以存活，因傭於修造工程處，日得工錢三百文以養祖母。,WIKI,清稗類鈔,60
心學,凡物皆不與己相關，便是有外之心。問：心如何能通以道，使無限量。曰：心不是橫門硬迸教大得。須是去物欲之蔽，則清明而無不知；窮事物之理，則脫然有貫通處。橫渠曰不以聞見梏其心，大其心，則能體天下之物。所謂通之以道，便是脫然有貫通處。若只守聞見，自然狹窄了。心，生道也。此句是張思叔所記，疑有欠闕處。必是當時改作行文，所以失其文意。伯豐云：何故入在近思錄中。曰：如何敢不載。但恐有闕文，此四字說不盡。心，生道也。人有是心，斯具是形以生。惻隱之心，生道也。曰：天地生物之心是仁；人之稟賦，接得此天地之心，方能有生。故惻隱之心在人，亦為生道也。心，生道也。心乃生之道。惻隱之心，人之生道也,GJTS-XXD,古今圖書集成·學行典,288
婚姻,婚日，女家張大棚於門外，室之中央，置蒲團甚高，撒布麥為花，女坐其上，父母坐左右，親友等列坐，置茶酒、米粥、糖、棗果數盤。及女食畢，男女家親友扶女步行至男家，道遠則乘馬，親友各以青稞麥向女撒布，女家贈哈達於親友。送至男家，亦不行禮，直使女與婿同坐。飲茶酒，親友等各贈哈達於男女，喜則掛之於頭，亦有堆置坐前者。親友飲食畢，各攜果肉而散。翌日，男女之父母親友皆盛服，戴哈達，擁新婦出游，訪問親友。宴三日乃止。,WIKI,清稗類鈔,201
風操,梁世被繫劾者，子孫弟姪，皆詣闕三日，露跣陳謝；子孫有官，自陳解職。子則草屩麤衣，蓬頭垢面，周章道路，要候執事，叩頭流血，申訴冤枉。若配徒隸，諸子並立草庵於所署門，不敢寧宅，動經旬日，官司驅遣，然後始退。江南諸憲司彈人事，事雖不重，而以教義見辱者，或被輕繫而身死獄戶者，皆為怨讎，子孫三世不交通矣。到洽為御史中丞，初欲彈劉孝綽，其兄溉先與劉善，苦諫不得，乃詣劉涕泣告別而去。,CTEXT,顏氏家訓 ,186
吏治,李文靖為相，其同年馬亮責之曰：「外議以兄為無口瓠。」公笑曰：「吾居政府，別無所長，但中外建議，務更張喜激昂者，一切告罷，聊以此報國耳。今國家防制纖悉，密若凝脂，苟徇所陳，一一行之，則所傷實多。」（李沆，字太初，洛州肥鄉人。諡文靖。）,WIKI,宋稗類鈔,116
貫,時有淳澆俗有中外不可以一道，治不得以一體，齊也。故無為以化三皇之時，法術以禦七雄之世，德義以柔中國之心，政刑以威外國之性，故易貴隨時禮尚從俗適，時而行也，霜風慘烈周棄不蓺禾炎。氣赫曦曹明不製裘，知時不可也，貿章甫者不造閩越衒赤舄者，不入跣知俗不宜也，故救餓者以圓寸之珠，不如與之橡貽，溺者以方尺之玉，不如與之短綆，非橡綆之貴而珠玉之賤，然而美不要者，各在其所急也，方于飢溺之時，珠玉寧能救生死哉，是以中河失船一瓠，千金貴賤無常，時使然也。昔秦攻梁惠王謂孟軻曰：先生不遠千里，辱幸敝邑，今秦攻梁，先生何以禦乎。孟軻對曰：昔太王居邠狄人攻之，事之以玉帛，不可太王，不欲傷其民，乃去邠之岐，今王奚不去梁乎。,GJTS-XXD,古今圖書集成·學行典,300
孝弟,劉明祚字伯昭，以明經授湖州，別駕年十六隨父景范司理泉州任，父病喘不能安，席明祚抱父背而坐者半載，及終卒於懷，母吳氏病瘵不能眠，抱母背而坐几，又半載母亦卒於懷。,GJTS-XXD,古今圖書集成·學行典,79
兵守,守有城之邑，不如以死人之力，與客生力戰。其城難拔者，死人之力也；客不盡夷城，客無從入；此謂以死人之力與客生力戰。城盡夷，客若有從入，則客必罷，中人必佚矣。以佚力與罷力戰，此謂以生人力與客死力戰。皆曰圍城之患，患無不盡死而邑。此三者非患不足，將之過也。,CTEXT,商君書 ,125
篤行,行宣政院都事季實之子，翰林直學士蟾心之從子也。至正甲午公政以浙西幕史奉卜顏平章檄轉餉鄂閫，時丹陽富民束子章先與是役，會飲於蘄，志相合，即以兄禮事公政未幾子章起赴沔，泣別公政曰：弟今濟大江，涉重地，兄言行篤信願以貲囊相託。公政辭弗獲，俾子章手緘而為謹藏之。越兩月子章之友朱君讓率其奴來謁曰：子章不幸入蓮臺湖遇盜死矣，子章昔寄囊中亦有某物在間，欲啟囊而請之。公政曰：汝寓物子章未嘗語我，子章已矣，家固無恙也，必質諸其家明以付汝。君讓以公政匿為己有，銜之去。,GJTS-XXD,古今圖書集成·學行典,226
志道,王守仁謫龍場經其地，遂偕元亨師事焉，無何得，危疾入道林寺，閉目靜坐者半年，洞見萬物一體，學遂大進，諸生多從之遊，嘉靖初貢入京師，復師湛若水，及若水為南京祭酒，信遂卒業南監若水門下，士多則令信分教，至十一年舉進士，年已五十矣，初除戶部主事，遷兵部員外郎，旋擢四川水利僉事，播州土官以重賄餽，于途叱去之，盡心民瘼，民無不得以情言者，有道士以妖術愚眾橫奪人貲，他司遣人往攝，莫敢近。使召之，其術不驗，遂寘諸法。,GJTS-XXD,古今圖書集成·學行典,202
篤行,生平畏事如處女，言若不出諸口，擇所與交不過幾人。曾學醫，得異傳，無問富貧一應之雖，屢著奇效而終，不言利與人，退然不以醫自名。常言吾愛龐安，輕財如糞土，耐事如慈母。人以為晉用實似之。劉雲章陳海桑皆稱之為篤行君子云。,GJTS-XXD,古今圖書集成·學行典,106
隱逸,邈哉許公，執真履貞，辭堯天下，抱朴隱形，川停岳峙，澹泊無營，栖遲高山，與世靡爭，虛薄忝任，來宰斯城，愧無惠化，豹產之政，峨峨治所，樂慕景名，登基逍遙，來過暮庭，通於時憲，頃匡不盈，恨無旨酒，奠公之靈，死而不朽，公有其榮，聊述雅美，揚公馨聲。,CTEXT,藝文類聚 ,120
婚姻,縣官例須蒞臨，必道經行門。前夕，飲某以酒，既醉，刃其腹，死之，復殺二子。凌晨，待令過門，攔輿控之。令大驚，曰：「某誠不德，然既為若夫，何遂殺之？」曰：「彼殺無辜之丐以謀我，我之貞節，姑置不論，但以殺丐論，彼固有可殺之道也。」令然之，復曰：「二子無辜，何殺之？」曰：「此孽種，留之，必將為人害，故並殺之。」令無以詰。既而曰：「事出非常，汝宜暫入獄，俟請命於上官，為汝謀所以脫罪者。」女曰：「吾尚有言，吾生不辰，未嫁而寡，矢志守貞，卒為奸人所算，實不如死。且以吾一人之故而喪四命，公即憐而生我，我復何顏在人世乎！請一死以明吾志。」令急止之，而女已躍入道旁井中死矣。此沙氏義井之所由來也。,WIKI,清稗類鈔,291
讀書,北魏王珪問博士李先曰：天下何物最益。人神智先曰：莫若書。荊公詩曰：物變有萬殊，心思纔一曲，讀書謂耶，夫著一能讀書之心，橫於胸中則錮滯，有我其心已與古人天淵懸隔矣。何自而得其快活之妙哉。呂東萊，解尚書云：書者，堯舜禹湯文武周公孔子之精神，心術盡寓其中，觀書者，不求其心之所在，夫何益。然欲求古人之心，必先求吾心，乃可見古人之心。此論最好，真讀書之法也，當時趙清獻公之折荊公曰：皋夔稷契何書可讀，此亦激於求勝之辭，未足以服荊公，夫自文籍既生以來，便有書皋夔之前三墳，亦書也。伏羲所畫之卦，亦書也。太公所稱黃帝顓帝之丹書，亦書也。孟子所稱放勳曰：亦書也，豈得謂無書哉。特皋夔稷契之所以讀者，當必與荊公不同耳。當時答荊公之辭，只當曰：公若錮，於有我之私，不能虛心觀理，稽眾從人是乃不能讀書也。嗚呼，荊公往矣，後之君子窮而講道明理，達而撫世酬物謹，無著一能讀書之心，橫在胸中也哉。,GJTS-XXD,古今圖書集成·學行典,385
孝弟,祖良、祖母李氏偕亡，從義廬於墓側，旦夕哀慕，不脫絰帶，不食菜果，惟啖蔬食而已。事父世榮、母王氏，孝養尢至。伯祖溫、伯祖母郝氏，叔祖恭、叔祖母賀氏，叔祖讓、叔祖母姜氏，叔父珍、叔母光氏，皆無子。比其亡也，從義咸為治葬，築高墳，祭奠以禮，時人義之。,GJTS-XXD,古今圖書集成·學行典,122
惑溺,賈公閭後妻郭氏酷妒，有男兒名黎民，生載周，充自外還，乳母抱兒在中庭，兒見充喜踊，充就乳母手中嗚之。郭遙望見，謂充愛乳母，即殺之。兒悲思啼泣，不飲它乳，遂死。郭後終無子。,CTEXT,世說新語 ,84
飾邪,荊恭王與晉厲公戰於鄢陵，荊師敗，恭王傷，酣戰而司馬子反渴而求飲，其友豎穀陽奉卮酒而進之，子反曰：「去之，此酒也。」豎穀陽曰：「非也。」子反受而飲之。子反為人嗜酒，甘之，不能絕之於口，醉而臥。,CTEXT,韓非子 ,95
君子小人,叔孫通為秦二世，博士以巧言面諛見賞，而卒為漢儒宗，孔穎達為王世充博士以草儀禪代見親，而卒為唐儒宗，皆所謂小人，儒也。而世儒宗焉。此二代之所以無真儒也。《東谷贅言》：自古天下事，君子成之，小人壞之。雖然亦有不其然者。君子功業蕭條不足以對，蒼生之望小人能行好事，亦可邀人心也。是故殷浩房琯皆萬夫之望也。山桑陳濤斜之役皆一敗塗地，而智勇俱困秦檜姦臣之雄也。當金人立張邦昌之日，仗義抗詞請立趙宗就執，不屈而清議壯之。小人之交外親而內疏，始合而終叛。君子之交則內外始終一也。故君子無黨，小人無朋。君子無賣友之心，小人無久要之信。《戒菴漫筆》：數自一至十，惟三平聲八卦，惟乾離坤平聲十干十二支，皆仄多平少。陰常有餘，陽常不足。君子少而小人多，此亦可見。《綠雪亭雜言》：韓魏公於小人，欺己處明，足以照之，終不道破，此正韓魏公德量。最高處明知其欺，則終莫能欺苟訐其情，則激怨矣。怨則不肖之心生，不中傷之不已也。古來豪傑敗於小人者，多昧此幾噫，魏公之智違矣哉。《弇州稿》：劉博野非君子也。其去乃以不封。張氏周陽曲,GJTS-XXD,古今圖書集成·學行典,447
世務,誠信著乎天下，醇德流乎四海，則近者哥謳而樂之，遠者執禽而朝之。故正近者不以威，來遠者不以武，德義修而任賢良也。故民之於事也，辭佚而就勞，於財也，辭多而就寡。上下交讓，道路鴈行。方此之時，賤貨而貴德，重義而輕利，賞之不竊，何寶之守也！,CTEXT,鹽鐵論 ,116
克己,人心存亡不過天理人欲之消長，而理欲消長之幾，不過迷悟兩字，然非努力聚氣決死一戰，則必不能悟或不知所戰，或戰而不力，則往往終其身而不悟。故佛家有認賊作子與葛藤絆路之說，而兵家亦曰：名其為賊敵，乃可滅。又曰：一日縱敵數世之患。此佛家之可通於吾儒，而治戎之道，可用以治心者也。儒者以交戰為子夏之病，而不能戰并非所以為子夏也。雖顏子亦有戰矣。曰：不遠復夫。不戰，何以有復也。雖天地亦有戰矣。曰：龍戰于野，其血元黃。夫陰既疑於陽矣，陽安得晏然而無戰乎，惟戰而不勝故血而至於元黃，戰而勝則血可以不元，而陽可以亨也，是能戰之效也。,GJTS-XXD,古今圖書集成·學行典,258
出處,人若不習舉業而望及第，卻是責天理而不修人事，但舉業既可以及第，即已若更去上面盡力，求必得之道是惑也。問家貧親老應舉求仕，不免有得失之累，何修可以免此。伊川先生曰：此只是志不勝氣，若志勝自無此累，家貧親老須用祿仕，然得之不得為有命。曰：在己固可為親奈何。曰：為己為親也，只是一事，若不得其如命何。孔子曰，不知命無以為君子，人苟不知命見患難必避遇，得喪必動見利必趨，其何以為君子。或謂科舉事業奪人之功是不。然且一月之中十日為舉業，餘日足可為學，然人不志於此，必志於彼，故科舉之事不患妨功，惟患奪志。不資其力而利其有，則能忘人之勢。人多言安於貧賤，其實只是計窮力屈才短不能營畫耳，若稍動得恐未肯安之，須是誠知義理之樂於利欲消盡者乃能。天下事大患只是畏人，非笑不養車馬食粗衣惡居貧賤，皆恐人非笑不知當生則生當死則死，今日萬鍾明日棄之，今日富貴明日饑餓，亦不恤，惟義所在。,GJTS-XXD,古今圖書集成·學行典,381
志尚,崔唐臣，閩人也。與蘇子容、呂晉叔同學相好。二公先登第，唐臣遂罷舉，久不相聞。嘉祐中，二公在館下。一日忽見艤舟汴岸，坐於船窗者唐臣也。亟就見之，邀與歸不可。問其別後事，曰：「初倒篋中，有錢百千，以其半買此舟，往來江湖間。意所欲往則從之，初不為定止。以其半居貨，間取其贏以自給。粗足即已，不求有餘。差愈於應舉覓官時也。」二公相顧太息而去。翌日自局中還，唐臣有留刺，乃攜酒具再往謁之，則舟已不知所在矣。歸視其刺之末，有細字小詩一絕云：「集仙仙客問生涯，買得漁舟度歲華。案有黃庭尊有酒，少風波處便為家。」訖不復再見。,WIKI,宋稗類鈔,254
任道,少喜談兵。至欲結客取洮西之地。年二十一，以書謁范仲淹，一見知其遠器，乃警之曰：儒者自有名教可樂，何事於兵。因勸讀《中庸》。載讀其書，猶以為未足，又訪諸釋、老，累年究極其說，知無所得，反而求之《六經》。嘗坐虎皮講《易》京師，聽從者甚眾。一夕，二程至，與論《易》，次日語人曰：比見二程，深明《易》道，吾所弗及，汝輩可師之。撤坐輟講。與二程語道學之要，渙然自信曰：吾道自足，何事旁求。於是盡棄異學，淳如也。舉進士，為祁州司法參軍，雲巖令。政事以敦本善俗為先，每月吉，具酒食，召鄉人高年會縣庭，親為勸酬。使人知養老事長之義，因問民疾苦，及告所以訓戒子弟之意。,GJTS-XXD,古今圖書集成·學行典,275
任道,亦曰：主敬以立其本，窮理以致其知，反躬以踐其實，而敬者又貫通乎三者之閒，所以成始而成終也，故其主敬也，一其內以制乎外，齊其外以養其內，內則無二無適，寂然不動，以為酬酢萬變之主，外則儼然，肅然終日若對神明，而有以保固其中，心之所存及其久也，靜虛動植，中一外融，而人不見其持守之力，則篤敬之驗也，其窮理也，虛其心，平其氣，字求其訓，句索其旨，未得乎前則不敢求乎後，未通乎此則不敢志乎彼，使之意定理明而無躁易凌躐之患，心專慮一而無貪多欲速之蔽，始以熟讀，使其言皆若出於吾之口，繼以精思，使其意皆若出於吾之心，自表而究裡，自流而愬源，索其精微若別黑白，辨其節目若數一二，而又反覆以涵泳之，切己以體察之，必若先儒所謂沛然若河海之浸，膏澤之潤。,GJTS-XXD,古今圖書集成·學行典,316
學思,孔子曰：入其國，其教可知也。其為人也。溫柔敦厚，詩教也。疏通知遠，書教也。廣博易良，樂教也。絜靜精微，易教也。恭儉莊敬，禮教也。屬辭比事，春秋教也。石林葉氏曰：教者，上所以勉，下經者，所以助，成其教也。,GJTS-XXD,古今圖書集成·學行典,101
博約,是文也者，禮之見於外者也，禮也者，文之存於中者也，文顯而可見之禮也，禮微而難見之文也，是所謂體用一源而顯微無閒者也。是故君子之學也，於酬酢變化語默動靜之閒，而求盡其條理節目焉。非他也，求盡吾心之天理焉耳矣，求盡其條理節目焉者，博文也。求盡吾心之天理焉者，約禮也。文散於事而萬殊者也。故曰：博禮根於心，而一本者也。故曰：約博文而非約之以禮，則其文為虛文，而後世功利辭章之學矣。約禮而非博學於文，則其禮為虛禮，而佛老空寂之學矣。是故約禮必在於博文，而博文乃所以約禮，二之而分先後焉者，是聖學之不明而功利異端之說，亂之也。,GJTS-XXD,古今圖書集成·學行典,258
文學,諸葛宏年少不肯學問。始與王夷甫談，便已超詣。王歎曰：「卿天才卓出，若復小加研尋，一無所愧。」宏後看莊、老，更與王語，便足相抗衡。,CTEXT,世說新語 ,64
師友,張之杲，號東甫，錢塘人，幼隨其大父宦於湘，繼以家貧母老，思橐筆以游。會曾賓谷侍郎燠方在邗，乃往依之，命居題襟館。時四方名宿若汪容甫、魏默深輩咸聚館中，遍交之。侍郎或一月至，或數月至，至則談文藝，無一語及私。東甫後官江蘇泰州知州。,WIKI,清稗類鈔,114
言語,俗士之所謂辯者，非辯也，非辯而謂之辯者，蓋聞辯之名而不知辯之實，故目之妄也，俗之所謂辯者利口者也，彼利口者，苟美其聲氣，繁其辭令，如激風之至，如暴雨之集，不論是非之性，不識曲直之理，期於不窮務於必勝以，故淺識而好奇者，見其如此也，固以為辯不知木訥而達道者，雖口屈而心不服也，夫辯者求服人心也，非屈人口也，故辯之為言別也，為其善分別事類而明處之也，非謂言辭切給而以陵蓋人也，故傳稱春秋微而顯婉而辯者，然則辯之言必約以至不煩，而諭疾徐應節不犯禮教,GJTS-XXD,古今圖書集成·學行典,221
讒險,張天覺在熙寧中，自選人受章子厚知，引為察官。為舒信道發其私書，貶斥流落於外。紹聖初，子厚秉鈞，再薦登言路，攻擊元祐諸賢，不遺餘力，至欲發溫公呂正獻公之墓。賴曾文肅公力啟於泰陵，始免。其為慘酷甚矣。晚既免相，末年以校仇《道藏》復職。又有二蘇狂率，三孔疏闊之表。詩有「每聞同列進，不覺寸心忙」之句。常希古亦力言其奸。後來閩中書坊開《骨鯁集》，輒刊《靖康詔書》於首，由此天下翕然推尊之。事有僥幸乃如此者，可發一歎。（商英為相，有商霖之賜，姓名又入元祐黨籍。復以悟道在《傳燈錄》，何其幸也。）,WIKI,宋稗類鈔,242
篤行,事繼母以孝聞，祖遺盡畀諸弟子姪成立仍各計丁而後授之產。幼讀書時有女夜窺，拒不納，托他故阻之。萬曆甲午領鄉薦，歷仕至戶部郎中，管祿米倉，權貴關請，輒峻卻之。嗣差寧武糧儲，革招買之弊，為朝廷節省銀二萬兩。丙寅復命璫難將作，乃以足疾乞骸骨，人多其先見。值歉歲率子昇出粟，築西肥砦，全活保衛，流遺幾萬家。里人立祠祀之，壬午值闖寇之變，遂遇害，卹贈太常寺少卿。,GJTS-XXD,古今圖書集成·學行典,175
門閥,福康安薨，封郡王，其子德麟，襲封貝勒，吸鴉片，日在京師南城娼家住宿。白晝貪睡，屢誤差使，仁宗命內侍在乾清門外痛打八十對頭板逐出內廷，終於淫蕩而死。孫慶敏，襲封貝子，亦游蕩，吸鴉片，奉旨革去職任。,WIKI,清稗類鈔,97
孝弟,王子順，府學廩生，孝思天植，父年九十母年八十四，承顏將順老景怡，怡及母歿，時值嚴冬四日，飲水七日跣足，晝夜不解衣，哀毀慘切，茹素終喪，當道聞之，欲申請旌表力辭，匾曰：孝子後以貢歷官教授。,GJTS-XXD,古今圖書集成·學行典,93
孝弟,鄭得，錦衣衛百戶。成化丙戌任錦衣衛，誥贈父母。陳情歸鄉，焚黃痛親弗存，刻木展祭。廬墓，躬負土成墳。郡邑疏聞，旌表其門。,GJTS-XXD,古今圖書集成·學行典,59
孝弟,范峒，字邦鎮，正德十四年歲貢仕桐鄉餘干教諭，為人嗜學砥行，鄉後進多出其門。居母趙氏喪，廬於墓，年百歲乃卒。父進雙瞽，琳每夜焚香禱北辰。一日遇方士投之藥，目忽明。尋失方士所在，聞者以為孝感云。,GJTS-XXD,古今圖書集成·學行典,95
篤行,天啟甲子歲貢授訓導，魏忠賢竊弄威福，惟耀弟吏科右給事，惟炳彈之不勝，落籍去。會楊漣出都門，人莫敢餞，惟耀獨跨一馬送漣於蘆溝，以少女字其子而別。及漣死，惟耀具衣棺覓二騶護歸。其櫬人曰：公獨不自愛乎。惟耀曰：我與大洪交數十年，重之以婚媾。一朝死，喪便同行路，不忍為也。歷遷廣東平遠縣知縣，以清廉稱。尋卒于官。,GJTS-XXD,古今圖書集成·學行典,152
孝弟,高梓潼賜，姚州土州。同五歲喪父。其母譚氏撫育成就。賜性孝，母病痿痺，晨夕稽顙北辰求以身代，遂愈。後病，目幾喪明，賜時舐之，尋亦愈。後復病癰，吮之又愈。成化閒具奏旌表。,GJTS-XXD,古今圖書集成·學行典,83
隱逸,幼孤事叔父，至謹喜讀書，不事生產。少習舉子業，文思奇峻，抑於有司。崇禎甲申，聞流寇李自成犯闕，憤懣號哭，數日不止。旋築居江濱，種梅花數株，日吟詠其下。終其身，足不出戶外，自號遺叟云。,GJTS-XXD,古今圖書集成·學行典,91
孝弟,年十六，母蔡病篤，刲股為餌，病愈。已而復病不救，宗一慟而絕。郡守陸德輿云：陳宗自毀其體，哀慟傷生，雖非孝道之正，而能為人所難為之事，亦天性之至。官為合葬，榜曰陳孝子墓。,GJTS-XXD,古今圖書集成·學行典,84
