topic,text,source,book,text_length
主道,道者、萬物之始，是非之紀也。是以明君守始以知萬物之源，治紀以知善敗之端。故虛靜以待令，令名自命也，令事自定也。虛則知實之情，靜則知動者正。有言者自為名，有事者自為形，形名參同，君乃無事焉，歸之其情。故曰：君無見其所欲，君見其所欲，臣自將雕琢；君無見其意，君見其意，臣將自表異。故曰：去好去惡，臣乃見素，去舊去智，臣乃自備。故有智而不以慮，使萬物知其處；有行而不以賢，觀臣下之所因；有勇而不以怒，使群臣盡其武。是故去智而有明，去賢而有功，去勇而有強。群臣守職，百官有常，因能而使之，是謂習常。故曰：寂乎其無位而處，漻乎莫得其所。明君無為於上，群臣竦懼乎下。明君之道，使智者盡其慮，而君因以斷事，故君不窮於智；賢者敕其材，君因而任之，故君不窮於能；有功則君有其賢，有過則臣任其罪，故君不窮於名。是故不賢而為賢者師，不智而為智者正。臣有其勞，君有其成功，此之謂賢主之經也。,CTEXT,韓非子 ,383
有度,賢者之為人臣，北面委質，無有二心，朝廷不敢辭賤，軍旅不敢辭難，順上之為，從主之法，虛心以待令而無是非也。故有口不以私言，有目不以私視，而上盡制之。為人臣者，譬之若手，上以脩頭，下以脩足，清暖寒熱，不得不救，入，鏌邪傅體，不敢弗搏。無私賢哲之臣，無私事能之士。故民不越鄉而交，無百里之慼。貴賤不相踰，愚智提衡而立，治之至也。今夫輕爵祿，易去亡，以擇其主，臣不謂廉。詐說逆法，倍主強諫，臣不謂忠。行惠施利，收下為名，臣不謂仁。離俗隱居，而以作非上，臣不謂義。外使諸侯，內耗其國，伺其危嶮之陂以恐其主曰：「交非我不親，怨非我不解」，而主乃信之，以國聽之，卑主之名以顯其身，毀國之厚以利其家，臣不謂智。此數物者，險世之說也，而先王之法所簡也。先王之法曰：「臣毋或作威，毋或作利，從王之指；無或作惡，從王之路。」古者世治之民，奉公法，廢私術，專意一行，具以待任。,CTEXT,韓非子 ,376
有度,夫為人主而身察百官，則日不足，力不給。且上用目則下飾觀，上用耳則下飾聲，上用慮則下繁辭。先王以三者為不足，故舍己能，而因法數，審賞罰。先王之所守要，故法省而不侵。獨制四海之內，聰智不得用其詐，險躁不得關其佞，姦邪無所依。遠在千里外，不敢易其辭；勢在郎中，不敢蔽善飾非。朝廷群下，直湊單微，不敢相踰越。故治不足而日有餘，上之任勢使然也。,CTEXT,韓非子 ,167
揚權,凡聽之道，以其所出，反以為之入。故審名以定位，明分以辯類。聽言之道，溶若甚醉。脣乎齒乎，吾不為始乎，齒乎脣乎，愈惛惛乎。彼自離之，吾因以知之。是非輻湊，上不與構。虛靜無為，道之情也；參伍比物，事之形也。參之以比物，伍之以合虛。根幹不革，則動泄不失矣。動之溶之，無為而改之。喜之則多事，惡之則生怨。故去喜去惡，虛心以為道舍。上不與共之，民乃寵之。上不與義之，使獨為之。上固閉內扃，從室視庭，參咫尺已具，皆之其處。以賞者賞，以刑者刑。因其所為，各以自成。善惡必及，孰敢不信！規矩既設，三隅乃列。,CTEXT,韓非子 ,245
八姦,凡人臣之所道成姦者有八術：一曰在同床。何謂同床？曰：貴夫人，愛孺子，便僻好色，此人主之所惑也。託於燕處之虞，乘醉飽之時，而求其所欲，此必聽之術也。為人臣者內事之以金玉，使惑其主，此之謂同床。二曰在旁。何謂在旁？曰：優笑侏儒，左右近習，此人主未命而唯唯，未使而諾諾，先意承旨，觀貌察色以先主心者也。此皆俱進俱退，皆應皆對，一辭同軌以移主心者也。為人臣者內事之以金玉玩好，外為之行不法，使之化其主，此之謂在旁。三曰父兄。何謂父兄？曰：側室公子，人主之所親愛也，大臣廷吏，人主之所與度計也，此皆盡力畢議，人主之所必聽也。為人臣者事公子側室以音聲子女，收大臣廷吏以辭言，處約言事事成則進爵益祿，以勸其心使犯其主，此之謂父兄。四曰養殃。何謂養殃？曰：人主樂美宮室臺池、好飾子女狗馬以娛其心，此人主之殃也。,CTEXT,韓非子 ,347
八姦,所謂亡君者，非莫有其國也，而有之者，皆非己有也。令臣以外為制於內，則是君人者亡也，聽大國為救亡也，而亡亟於不聽，故不聽。群臣知不聽則不外諸侯，諸侯之不聽則不受之，臣誣其君矣。,CTEXT,韓非子 ,87
十過,十過：一曰、行小忠則大忠之賊也。二曰、顧小利則大利之殘也。三曰、行僻自用，無禮諸侯，則亡身之至也。四曰、不務聽治而好五音，則窮身之事也。五曰、貪愎喜利則滅國殺身之本也。六曰、耽於女樂，不顧國政，則亡國之禍也。七曰、離內遠遊而忽於諫士，則危身之道也。八曰、過而不聽於忠臣，而獨行其意，則滅高名為人笑之始也。九曰、內不量力，外恃諸侯，則削國之患也。十曰、國小無禮，不用諫臣，則絕世之勢也。,CTEXT,韓非子 ,192
十過,昔者黃帝合鬼神於泰山之上，駕象車而六蛟龍，畢方並轄，蚩尤居前，風伯進掃，雨師灑道，虎狼在前，鬼神在後，騰蛇伏地，鳳皇覆上，大合鬼神，作為清角。今主君德薄，不足聽之，聽之將恐有敗。」平公曰：「寡人老矣，所好者音也，願遂聽之。」師曠不得已而鼓之。一奏之，有玄雲從西北方起；再奏之，大風至，大雨隨之，裂帷幕，破俎豆，隳廊瓦，坐者散走，平公恐懼，伏於廊室之間。晉國大旱，赤地三年。平公之身遂癃病。故曰：不務聽治，而好五音不已，則窮身之事也。,CTEXT,韓非子 ,216
十過,由余歸，因諫戎王，戎王弗聽，由余遂去之秦，秦穆公迎而拜之上卿，問其兵勢與其地形，既以得之，舉兵而伐之，兼國十二，開地千里。故曰：耽於女樂，不顧國政，亡國之禍也。,CTEXT,韓非子 ,80
孤憤,朋黨比周以弊主，言曲以便私者，必信於重人矣。故其可以功伐借者，以官爵貴之；其不可借以美名者，以外權重之。是以弊主上而趨於私門者，不顯於官爵，必重於外權矣。今人主不合參驗而行誅，不待見功而爵祿，故法術之士安能蒙死亡而進其說，姦邪之臣安肯乘利而退其身？故主上愈卑，私門益尊。夫越雖國富兵彊，中國之主皆知無益於己也，曰：「非吾所得制也。」今有國者雖地廣人眾，然而人主壅蔽，大臣專權，是國為越也。智不類越，而不智不類其國，不察其類者也。人主所以謂齊亡者，非地與城亡也，呂氏弗制，而田氏用之。所以謂晉亡者，亦非地與城亡也，姬氏不制，而六卿專之也。今大臣執柄獨斷，而上弗知收，是人主不明也。與死人同病者，不可生也；與亡國同事者，不可存也。今襲跡於齊、晉，欲國安存，不可得也。,CTEXT,韓非子 ,331
孤憤,萬乘之患，大臣太重；千乘之患，左右太信；此人主之所公患也。且人臣有大罪，人主有大失，臣主之利與相異者也。何以明之哉？曰：主利在有能而任官，臣利在無能而得事；主利在有勞而爵祿，臣利在無功而富貴；主利在豪傑使能，臣利在朋黨用私。是以國地削而私家富，主上卑而大臣重。故主失勢而臣得國，主更稱蕃臣，而相室剖符，此人臣之所以譎主便私也。故當世之重臣，主變勢而得固寵者，十無二三。是其故何也？人臣之罪大也。臣有大罪者，其行欺主也，其罪當死亡也。智士者遠見，而畏於死亡，必不從重人矣。賢士者修廉，而羞與姦臣欺其主，必不從重人矣。是當塗者之徒屬，非愚而不知患者，必污而不避姦者也。大臣挾愚污之人，上與之欺主，下與之收利侵漁，朋黨比周，相與一口，惑主敗法，以亂士民，使國家危削，主上勞辱，此大罪也。臣有大罪而主弗禁，此大失也。使其主有大失於上，臣有大罪於下，索國之不亡者，不可得也。,CTEXT,韓非子 ,382
姦劫弒臣,我安能無相比周、蔽主上、為姦私以適重人哉？」此必不顧人主之義矣。其百官之吏，亦知方正之不可以得安也，必曰：「我以清廉事上而求安，若無規矩而欲為方圓也，必不幾矣。若以守法不朋黨治官而求安，是猶以足搔頂也，愈不幾也。二者不可以得安，能無廢法行私以適重人哉？」此必不顧君上之法矣。故以私為重人者眾，而以法事君者少矣。是以主孤於上而臣成黨於下，此田成之所以弒簡公者也。,CTEXT,韓非子 ,180
姦劫弒臣,處非道之位，被眾口之譖，溺於當世之言，而欲當嚴天子而求安，幾不亦難哉！此夫智士所以至死而不顯於世者也。楚莊王之弟春申君有愛妾曰余，春申君之正妻子曰甲，余欲君之棄其妻也，因自傷其身以視君而泣，曰：「得為君之妾，甚幸。雖然，適夫人非所以事君也，適君非所以事夫人也。身故不肖，力不足以適二主，其勢不俱適，與其死夫人所者，不若賜死君前。妾以賜死，若復幸於左右，願君必察之，無為人笑。」君因信妾余之詐，為棄正妻。余又欲殺甲而以其子為後，因自裂其親身衣之，以示君而泣，曰：「余之得幸君之日久矣，甲非弗知也，今乃欲強戲余，余與爭之，至裂余之衣，而此子之不孝，莫大於此矣。」君怒，而殺甲也。故妻以妾余之詐棄，而子以之死。從是觀之，父之愛子也，猶可以毀而害也。君臣之相與也，非有父子之親也，而群臣之毀言非特一妾之口也，何怪夫賢聖之戮死哉！此商君之所以車裂於秦，而吳起之所以枝解於楚者也。凡人臣者，有罪固不欲誅，無功者皆欲尊顯。而聖人之治國也，賞不加於無功，而誅必行於有罪者也。然則有術數者之為人也，固左右姦臣之所害，非明主弗能聽也。,CTEXT,韓非子 ,457
姦劫弒臣,諺曰：「厲憐王。」此不恭之言也。雖然，古無虛諺，不可不察也。此謂劫殺死亡之主言也。人主無法術以御其臣，雖長年而美材，大臣猶將得勢擅事主斷，而各為其私急。而恐父兄豪傑之士，借人主之力，以禁誅於己也，故弒賢長而立幼弱，廢正的而立不義。故春秋記之曰：「楚王子圍將聘於鄭，未出境，聞王病而反，因入問病，以其冠纓絞王而殺之，遂自立也。齊崔杼，其妻美，而莊公通之，數如崔氏之室，及公往，崔子之徒賈舉率崔子之徒而攻公，公入室，請與之分國，崔子不許，公請自刃於廟，崔子又不聽，公乃走踰於北牆，賈舉射公，中其股，公墜，崔子之徒以戈斫公而死之，而立其弟景公。」近之所見：李兌之用趙也，餓主父百日而死；卓齒之用齊也，擢湣王之筋，懸之廟梁，宿昔而死。故厲雖癰腫疕瘍，上比於春秋，未至於絞頸射股也；下比於近世，未至餓死擢筋也。故劫殺死亡之君，此其心之憂懼、形之苦痛也，必甚於厲矣。由此觀之，雖「厲憐王」可也。,CTEXT,韓非子 ,391
亡徵,凡人主之國小而家大，權輕而臣重者，可亡也。簡法禁而務謀慮，荒封內而恃交援者，可亡也。群臣為學，門子好辯，商賈外積，小民右仗者，可亡也。好宮室臺榭陂池，事車服器玩好，罷露百姓，煎靡貨財者，可亡也。用時日，事鬼神，信卜筮，而好祭祀者，可亡也。聽以爵不待參驗，用一人為門戶者，可亡也。官職可以重求，爵祿可以貨得者，可亡也。緩心而無成，柔茹而寡斷，好惡無決，而無所定立者，可亡也。饕貪而無饜，近利而好得者，可亡也。,CTEXT,韓非子 ,203
亡徵,出君在外而國更置，質太子未反而君易子，如是則國攜，國攜者，可亡也，挫辱大臣而狎其身，刑戮小民而逆其使，懷怒思恥而專習則賊生，賊生者，可亡也。大臣兩重，父兄眾強，內黨外援以爭事勢者，可亡也。婢妾之言聽，愛玩之智用，外內悲惋而數行不法者，可亡也。簡侮大臣，無禮父兄，勞苦百姓，殺戮不辜者，可亡也。好以智矯法，時以行集公，法禁變易，號令數下者，可亡也。無地固，城郭惡，無畜積，財物寡，無守戰之備而輕攻伐者，可亡也。種類不壽，主數即世，嬰兒為君，大臣專制，樹羈旅以為黨，數割地以待交者,CTEXT,韓非子 ,238
備內,大臣比周，蔽上為一，陰相善而陽相惡，以示無私，相為耳目，以候主隙，人主掩蔽，無道得聞，有主名而無實，臣專法而行之，周天子是也。偏借其權勢則上下易位矣，此言人臣之不可借權勢也。,CTEXT,韓非子 ,87
飾邪,防風之君後至而禹斬之。以此觀之，先令者殺，後令者斬，則古者先貴如令矣。故鏡執清而無事，美惡從而比焉；衡執正而無事，輕重從而載焉。夫搖鏡則不得為明，搖衡則不得為正，法之謂也。故先王以道為常，以法為本，本治者名尊，本亂者名絕。凡智能明通，有以則行，無以則止。故智能單道，不可傳於人。而道法萬全，智能多失。夫懸衡而知平，設規而知圓，萬全之道也。明主使民飾於道之故，故佚而則功。釋規而任巧，釋法而任智，惑亂之道也。亂主使民飾於智，不知道之故，故勞而無功。,CTEXT,韓非子 ,223
飾邪,釋法禁而聽請謁，群臣賣官於上，取賞於下，是以利在私家而威在群臣。故民無盡力事主之心，而務為交於上。民好上交則貨財上流，而巧說者用。若是，則有功者愈少。姦臣愈進而材臣退，則主惑而不知所行，民聚而不知所道，此廢法禁、後功勞、舉名譽、聽請謁之失也。凡敗法之人，必設詐託物以來親，又好言天下之所希有，此暴君亂主之所以惑也,CTEXT,韓非子 ,156
解老,德者，內也。得者，外也。上德不德，言其神不淫於外也。神不淫於外則身全，身全之謂德。德者，得身也。凡德者，以無為集，以無欲成，以不思安，以不用固。為之欲之，則德無舍，德無舍則不全。用之思之則不固，不固則無功，無功則生於德。德則無德，不德則在有德。故曰：「上德不德，是以有德。」,CTEXT,韓非子 ,137
解老,義者，君臣上下之事，父子貴賤之差也，知交朋友之接也，親疏內外之分也。臣事君宜，下懷上宜，子事父宜，賤敬貴宜，知交友朋之相助也宜，親者內而疏者外宜。義者，謂其宜也，宜而為之，故曰：「上義為之而有以為也。」,CTEXT,韓非子 ,101
解老,禮為情貌者也，文為質飾者也。夫君子取情而去貌，好質而惡飾。夫恃貌而論情者，其情惡也；須飾而論質者，其質衰也。何以論之？和氏之璧，不飾以五采，隋侯之珠，不飾以銀黃，其質至美，物不足以飾之。夫物之待飾而後行者，其質不美也。是以父子之間，其禮樸而不明，故曰：「禮薄也。」凡物不並盛，陰陽是也。理相奪予，威德是也。實厚者貌薄，父子之禮是也。由是觀之，禮繁者實心衰也。然則為禮者，事通人之樸心者也。眾人之為禮也，人應則輕歡，不應則責怨。今為禮者事通人之樸心，而資之以相責之分，能毋爭乎？有爭則亂，故曰：「禮者，忠信之薄也，而亂之首乎。」,CTEXT,韓非子 ,263
解老,所謂方者，內外相應也，言行相稱也。所謂廉者，必生死之命也，輕恬資財也。所謂直者，義必公正，公心不偏黨也。所謂光者，官爵尊貴，衣裘壯麗也。今有道之士，雖中外信順，不以誹謗窮墮；雖死節輕財，不以侮罷羞貪；雖義端不黨，不以去邪罪私；雖勢尊衣美，不以夸賤欺貧。其故何也？使失路者而肯聽習問知，即不成迷也。今眾人之所以欲成功而反為敗者，生於不知道理而不肯問知而聽能。眾人不肯問知聽能，而聖人強以其禍敗適之，則怨。眾人多而聖人寡，寡之不勝眾，數也。今舉動而與天下之為讎，非全身長生之道也，是以行軌節而舉之也。故曰：「方而不割，廉而不劌，直而不肆，光而不耀。」,CTEXT,韓非子 ,273
解老,聰明睿智天也，動靜思慮人也。人也者，乘於天明以視，寄於天聰以聽，託於天智以思慮。故視強則目不明，聽甚則耳不聰，思慮過度則智識亂。目不明則不能決黑白之分，耳不聰則不能別清濁之聲，智識亂則不能審得失之地。目不能決黑白之色則謂之盲，耳不能別清濁之聲則謂之聾，心不能審得失之地則謂之狂。盲則不能避晝日之險，聾則不能知雷霆之害，狂則不能免人間法令之禍。書之所謂治人者，適動靜之節，省思慮之費也。所謂事天者，不極聰明之力，不盡智識之任。苟極盡則費神多，費神多則盲聾悖狂之禍至，是以嗇之。嗇之者，愛其精神，嗇其智識也。故曰：「治人事天莫如嗇。」,CTEXT,韓非子 ,265
解老,知治人者其思慮靜，知事天者其孔竅虛。思慮靜，故德不去。孔竅虛，則和氣日入。故曰：「重積德。」夫能令故德不去，新和氣日至者，蚤服者也。故曰：「蚤服是謂重積德。」積德而後神靜，神靜而後和多，和多而後計得，計得而後能御萬物，能御萬物則戰易勝敵，戰易勝敵而論必蓋世，論必蓋世，故曰「無不克」。無不克本於重積德，故曰「重積德則無不克」。戰易勝敵則兼有天下，論必蓋世則民人從。進兼天下而退從民人，其術遠，則眾人莫見其端末。莫見其端末，是以莫知其極，故曰：「無不克則莫知其極。」,CTEXT,韓非子 ,232
解老,工人數變業則失其功，作者數搖徙則亡其功。一人之作，日亡半日，十日則亡五人之功矣。萬人之作，日亡半日，十日則亡五萬人之功矣。然則數變業者，其人彌眾，其虧彌大矣。凡法令更則利害易，利害易則民務變，務變之謂變業。故以理觀之，事大眾而數搖之則少成功，藏大器而數徙之則多敗傷，烹小鮮而數撓之則賊其澤，治大國而數變法則民苦之，是以有道之君貴靜，不重變法，故曰：「治大國者若烹小鮮。」,CTEXT,韓非子 ,185
解老,人處疾則貴醫，有禍則畏鬼。聖人在上則民少欲，民少欲則血氣治，而舉動理則少禍害。夫內無痤疽癉痔之害，而外無刑罰法誅之禍者，其輕恬鬼也甚，故曰：「以道蒞天下，其鬼不神。」治世之民不與鬼神相害也，故曰：「非其鬼不神也，其神不傷人也。」鬼崇也疾人之謂鬼傷人，人逐除之之謂人傷鬼也；民犯法令之謂民傷上，上刑戮民之謂上傷民；民不犯法則上亦不行刑，上不行刑之謂上不傷人；故曰：「聖人亦不傷民。」上不與民相害，而人不與鬼相傷，故曰：「兩不相傷。」民不敢犯法，則上內不用刑罰，而外不事利其產業，上內不用刑罰、而外不事利其產業則民蕃息，民蕃息而畜積盛，民蕃息而畜積盛之謂有德。凡所謂崇者，魂魄去而精神亂，精神亂則無德。鬼不崇人則魂魄不去，魂魄不去而精神不亂，精神不亂之謂有德。上盛畜積，而鬼不亂其精神，則德盡在於民矣。故曰：「兩不相傷，則德交歸焉。」言其德上下交盛而俱歸於民也。,CTEXT,韓非子 ,379
解老,凡理者，方圓、短長、麤靡、堅脆之分也。故理定而後可得道也。故定理有存亡，有死生，有盛衰。夫物之一存一亡，乍死乍生，初盛而後衰者，不可謂常。唯夫與天地之剖判也具生，至天地之消散也不死不衰者謂常。而常者，無攸易，無定理，無定理非在於常所，是以不可道也。聖人觀其玄虛，用其周行，強字之曰道，然而可論，故曰：「道之可道，非常道也。」,CTEXT,韓非子 ,162
解老,書之所謂大道也者，端道也。所謂貌施也者，邪道也。所謂徑大也者，佳麗也。佳麗也者，邪道之分也。朝甚除也者，獄訟繁也。獄訟繁則田荒，田荒則府倉虛，府倉虛則國貧，國貧而民俗淫侈，民俗淫侈則衣食之業絕，衣食之業絕則民不得無飾巧詐，飾巧詐則知采文，知采文之謂服文采。獄訟繁、倉廩虛、而有以淫侈為俗，則國之傷也若以利劍刺之。故曰：「帶利劍。」諸夫飾智故以至於傷國者，其私家必富，私家必富，故曰：「資貨有餘。」國有若是者，則愚民不得無術而效之，效之則小盜生。由是觀之，大姦作則小盜隨，大姦唱則小盜和。竽也者，五聲之長者也，故竽先則鍾瑟皆隨，竽唱則諸樂皆和。今大姦作則俗之民唱，俗之民唱則小盜必和，故服文采，帶利劍，厭飲食，而貨資有餘者，是之謂盜竽矣。,CTEXT,韓非子 ,318
喻老,智伯兼范、中行而攻趙不已，韓、魏反之，軍敗晉陽，身死高梁之東，遂卒被分，漆其首以為溲器，故曰：「禍莫大於不知足。」虞君欲屈產之乘，與垂棘之璧，不聽宮之奇，故邦亡身死，故曰：「咎莫憯於欲得。」邦以存為常，霸王其可也。身以生為常，富貴其可也。不欲自害則邦不亡身不死，故曰：「知足之為足矣。」,CTEXT,韓非子 ,143
喻老,楚莊王既勝狩於河雍，歸而賞孫叔敖，孫叔敖請漢間之地，沙石之處。楚邦之法，祿臣再世而收地，唯孫叔敖獨在。此不以其邦為收者，瘠也，故九世而祀不絕。故曰：「善建不拔，善抱不脫，子孫以其祭祀世世不輟」，孫叔敖之謂也。,CTEXT,韓非子 ,104
喻老,制在己曰重，不離位曰靜。重則能使輕，靜則能使躁。故曰：「重為輕根，靜為躁君。故曰君子終日行不離輜重也。」邦者，人君之輜重也。主父生傳其邦，此離其輜重者也。故雖有代、雲中之樂，超然已無趙矣。主父，萬乘之主，而以身輕於天下，無勢之謂輕，離位之謂躁，是以生幽而死。故曰：「輕則失臣，躁則失君」，主父之謂也。,CTEXT,韓非子 ,150
喻老,空竅者，神明之戶牖也。耳目竭於聲色，精神竭於外貌，故中無主。中無主則禍福雖如丘山無從識之，故曰：「不出於戶，可以知天下；不闚於牖，可以知天道。」此言神明之不離其實也。,CTEXT,韓非子 ,83
喻老,周有玉版，紂令膠鬲索之，文王不予，費仲來求，因予之。是膠鬲賢而費仲無道也。周惡賢者之得志也，故予費仲。文王舉太公於渭濱者，貴之也；而資費仲玉版者，是愛之也。故曰：「不貴其師，不愛其資，雖知大迷，是謂要妙。」,CTEXT,韓非子 ,103
安危,明主之道忠法，其法忠心，故臨之而法，去之而思。堯無膠漆之約於當世而道行，舜無置錐之地於後世而德結。能立道於往古，而垂德於萬世者之謂明主。,CTEXT,韓非子 ,68
守道,聖王之立法也，其賞足以勸善，其威足以勝暴，其備足以必完法。治世之臣，功多者位尊，力極者賞厚，情盡者名立。善之生如春，惡之死如秋，故民勸極力而樂盡情，此之謂上下相得。上下相得，故能使用力者自極於權衡，而務至於任鄙；戰士出死，而願為賁、育；守道者皆懷金石之心，以死子胥之節。用力者為任鄙，戰如賁、育，中為金石，則君人者高枕而守己完矣。,CTEXT,韓非子 ,165
守道,古之善守者，以其所重禁其所輕，以其所難止其所易。故君子與小人俱正，盜跖與曾、史俱廉。何以知之？夫貪盜不赴谿而掇金，赴谿而掇金則身不全；賁、育不量敵則無勇名，盜跖不計可則利不成。明主之守禁也，賁、育見侵於其所不能勝，盜跖見害於其所不能取。故能禁賁、育之所不能犯，守盜跖之所不能取，則暴者守愿，邪者反正。大勇愿，巨盜貞，則天下公平，而齊民之情正矣。,CTEXT,韓非子 ,172
用人,聞古之善用人者，必循天順人而明賞罰。循天則用力寡而功立，順人則刑罰省而令行，明賞罰則伯夷、盜跖不亂。如此，則白黑分矣。治國之臣，效功於國以履位，見能於官以受職，盡力於權衡以任事。人臣皆宜其能，勝其官，輕其任，而莫懷餘力於心，莫負兼官之責於君。故內無伏怨之亂，外無馬服之患。明君使事不相干，故莫訟；使士不兼官，故技長，使人不同功，故莫爭。爭訟止，技長立，則彊弱不觳力，冰炭不合形，天下莫得相傷，治之至也。,CTEXT,韓非子 ,201
用人,釋儀的而妄發，雖中小不巧；釋法制而妄怒，雖殺戮而姦人不恐。罪生甲，禍歸乙，伏怨乃結。故至治之國，有賞罰，而無喜怒，故聖人極；有刑法而死，無螫毒，故姦人服。發矢中的，賞罰當符，故堯復生，羿復立。如此，則上無殷、夏之患，下無比干之禍，君高枕而臣樂業，道蔽天地，德極萬世矣。,CTEXT,韓非子 ,134
功名,明君之所以立功成名者四：一曰天時，二曰人心，三曰技能，四曰勢位。非天時雖十堯不能冬生一穗，逆人心雖賁、育不能盡人力。故得天時則不務而自生，得人心則不趣而自勸，因技能則不急而自疾，得勢位則不進而名成。若水之流，若船之浮，守自然之道，行毋窮之令，故曰明主。,CTEXT,韓非子 ,126
參觀,觀聽不參則誠不聞，聽有門戶則臣壅塞。其說在侏儒之夢見灶，哀公之稱莫眾而迷。故齊人見河伯，與惠子之言亡其半也。其患在豎牛之餓叔孫，而江乙之說荊俗也。嗣公欲治不知，故使有敵。是以明主推積鐵之類，而察一市之患。,CTEXT,韓非子 ,102
必罰,愛多者則法不立，威寡者則下侵上。是以刑罰不必則禁令不行。其說在董子之行石邑，與子產之教游吉也。故仲尼說隕霜，而殷法刑棄灰；將行去樂池，而公孫鞅重輕罪。是以麗水之金不守，而積澤之火不救。成歡以太仁弱齊國，卜皮以慈惠亡魏王。管仲知之，故斷死人。嗣公知之，故買胥靡。,CTEXT,韓非子 ,130
賞譽,賞譽薄而謾者，下不用也，賞譽厚而信者下輕死。其說在文子稱若獸鹿。故越王焚宮室，而吳起倚車轅，李悝斷訟以射，宋崇門以毀死。句踐知之，故式怒蛙。昭侯知之，故藏弊褲。厚賞之使人為賁、諸也，婦人之拾蠶，漁者之握鱣，是以效之。,CTEXT,韓非子 ,108
挾智,挾智而問，則不智者至；深智一物，眾隱皆變。其說在昭侯之握一爪也。故必南門而三鄉得。周主索曲杖而群臣懼，卜皮事庶子，西門豹詳遺轄。,CTEXT,韓非子 ,64
權借,權勢不可以借人，上失其一，臣以為百。故臣得借則力多，力多則內外為用，內外為用則人主壅。其說在老聃之言失魚也。是以人主久語，而左右鬻懷刷。其患在胥僮之諫厲公，與州侯之一言，而燕人浴矢也。,CTEXT,韓非子 ,92
難勢,應慎子曰：飛龍乘雲，騰蛇遊霧，吾不以龍蛇為不託於雲霧之勢也。雖然，夫釋賢而專任勢，足以為治乎？則吾未得見也。夫有雲霧之勢，而能乘遊之者，龍蛇之材美也。今雲盛而螾弗能乘也，霧醲而螘不能遊也，夫有盛雲醲霧之勢而不能乘遊者，螾螘之材薄也。今桀、紂南面而王天下，以天子之威為之雲霧，而天下不免乎大亂者，桀、紂之材薄也。且其人以堯之勢以治天下也，其勢何以異桀之勢也，亂天下者也。夫勢者，非能必使賢者用已，而不肖者不用已也，賢者用之則天下治，不肖者用之則天下亂。人之情性,CTEXT,韓非子 ,229
問辯,或問曰：「辯安生乎？」對曰：「生於上之不明也。」問者曰：「上之不明因生辯也何哉？」對曰：「明主之國，令者、言最貴者也，法者、事最適者也。言無二貴，法不兩適，故言行而不軌於法令者必禁。若其無法令而可以接詐應變生利揣事者，上必采其言而責其實，言當則有大利，不當則有重罪，是以愚者畏罪而不敢言，智者無以訟，此所以無辯之故也。亂世則不然，主有令而民以文學非之，官府有法民以私行矯之，人主顧漸其法令，而尊學者之智行，此世之所以多文學也。夫言行者，以功用為之的彀者也。夫砥礪殺矢而以妄發，其端未嘗不中秋毫也，然而不可謂善射者，無常儀的也。設五寸之的，引十步之遠，非羿、逢蒙不能必中者，有常也。故有常則羿、逢蒙以五寸的為巧，無常則以妄發之中秋毫為拙。今聽言觀行，不以功用為之的彀，言雖至察，行雖至堅，則妄發之說也。是以亂世之聽言也，以難知為察，以博文為辯；其觀行也，以離群為賢，以犯上為抗。人主者說辯察之言，尊賢抗之行，故夫作法術之人，立取舍之行，別辭爭之論，而莫為之正。是以儒服帶劍者眾，而耕戰之士寡；堅白無厚之詞章，而憲令之法息。故曰：上不明，則辯生焉。」,CTEXT,韓非子 ,473
問田,堂谿公謂韓子曰：「臣聞服禮辭讓，全之術也；修行退智，遂之道也。今先生立法術，設度數，臣竊以為危於身而殆於軀。何以效之？所聞先生術曰：『楚不用吳起而削亂，秦行商君而富彊，二子之言已當矣，然而吳起支解而商君車裂者，不逢世遇主之患也。』逢遇不可必也，患禍不可斥也，夫舍乎全遂之道而肆乎危殆之行，竊為先生無取焉。」韓子曰：「臣明先生之言矣。夫治天下之柄，齊民萌之度，甚未易處也。然所以廢先王之教，而行賤臣之所取者，竊以為立法術，設度數，所以利民萌便眾庶之道也。故不憚亂主闇上之患禍，而必思以齊民萌之資利者，仁智之行也。憚亂主闇上之患禍，而避乎死亡之害，知明夫身而不見民萌之資利者，貪鄙之為也。臣不忍嚮貪鄙之為，不敢傷仁智之行。先王有幸臣之意，然有大傷臣之實。」,CTEXT,韓非子 ,326
定法,問者曰：「申不害、公孫鞅，此二家之言孰急於國？」應之曰：「是不可程也。人不食，十日則死；大寒之隆，不衣亦死。謂之衣食孰急於人，則是不可一無也，皆養生之具也。今申不害言術，而公孫鞅為法。術者，因任而授官，循名而責實，操殺生之柄，課群臣之能者也，此人主之所執也。法者，憲令著於官府，刑罰必於民心，賞存乎慎法，而罰加乎姦令者也，此臣之所師也。君無術則弊於上，臣無法則亂於下，此不可一無，皆帝王之具也。」,CTEXT,韓非子 ,198
說疑,若夫齊田恆、宋子罕、魯季孫意如、晉僑如、衛子南勁、鄭太宰欣、楚白公、周單荼、燕子之，此九人者之為其臣也，皆朋黨比周以事其君，隱正道而行私曲，上逼君，下亂治，援外以撓內、親下以謀上，不難為也。如此臣者，唯聖王智主能禁之，若夫昏亂之君，能見之乎？,CTEXT,韓非子 ,121
說疑,燕君子噲，邵公奭之後也，地方數千里，持戟數十萬，不安子女之樂，不聽鍾石之聲，內不湮汙池臺榭，外不罼弋田獵，又親操耒耨以修畎畝，子噲之苦身以憂民如此其甚也，雖古之所謂聖王明君者，其勤身而憂世不甚於此矣。然而子噲身死國亡，奪於子之，而天下笑之，此其何故也？不明乎所以任臣也。故曰：人臣有五姦，而主不知也。,CTEXT,韓非子 ,150
忠孝,而湯、武以義放弒其君，此皆以賢而危主者也，而天下賢之。古之烈士，進不臣君，退不為家，是進則非其君，退則非其親者也。且夫進不臣君，退不為家，亂世絕嗣之道也。是故賢堯、舜、湯、武而是烈士，天下之亂術也。瞽瞍為舜父而舜放之，象為舜弟而殺之。放父殺弟，不可謂仁；妻帝二女而取天下，不可謂義。仁義無有，不可謂明。《詩》云：「普天之下，莫非王土，率土之濱，莫非王臣。」信若詩之言也，是舜出則臣其君，入則臣其父、妾其母、妻其主女也。,CTEXT,韓非子 ,209
忠孝,故烈士內不為家，亂世絕嗣；而外矯於君，朽骨爛肉，施於土地，流於川谷，不避蹈水火，使天下從而效之，是天下遍死而願夭也，此皆釋世而不治是也。世之所為烈士者，雖眾獨行，取異於人，為恬淡之學而理恍惚之言。臣以為恬淡，無用之教也；恍惚，無法之言也。言出於無法，教出於無用者，天下謂之察。臣以為人生必事君養親，事君養親不可以恬淡；之人必以言論忠信法術，言論忠信法術不可以恍惚。恍惚之言，恬淡之學，天下之惑術也。孝子之事父也，非競取父之家也；忠臣之事君也，非競取君之國也。夫為人子而常譽他人之親曰：「某子之親，夜寢早起，強力生財以養子孫臣妾」，是誹謗其親者也。為人臣常譽先王之德厚而願之，是誹謗其君者也。非其親者知謂之不孝，而非其君者天下此賢之，此所以亂也。故人臣毋稱堯、舜之賢，毋譽湯、武之伐，毋言烈士之高，盡力守法，專心於事主者為忠臣。,CTEXT,韓非子 ,363
人主,且法術之士，與當途之臣，不相容也。何以明之？主有術士，則大臣不得制斷，近習不敢賣重，大臣左右權勢息，則人主之道明矣。今則不然，其當途之臣得勢擅事以環其私，左右近習朋黨比周以制疏遠，則法術之士奚時得進用，人主奚時得論裁？故有術不必用，而勢不兩立，法術之士焉得無危？故君人者非能退大臣之議，而背左右之訟，獨合乎道言也；則法術之士安能蒙死亡之危而進說乎？此世之所以不治也。明主者，推功而爵祿，稱能而官事，所舉者必有賢，所用者必有能，賢能之士進，則私門之請止矣。,CTEXT,韓非子 ,227
人主,夫有功者受重祿，有能者處大官，則私劍之士安得無離於私勇而疾距敵，游宦之士焉得無撓於私門而務於清潔矣？此所以聚賢能之士，而散私門之屬也。今近習者不必智，人主之於人也或有所知而聽之，入因與近習論其言，聽近習而不計其智，是與愚論智也。其當途者不必賢，人主之於人或有所賢而禮之，入因與當途者論其行，聽其言而不用賢，是與不肖論賢也。故智者決策於愚人,CTEXT,韓非子 ,169
飭令,重刑少賞，上愛民，民死賞。多賞輕刑，上不愛民，民不死賞。利出一空者，其國無敵；利出二空者，其兵半用；利出十空者民不守。重刑明民大制使人則上利。行刑、重其輕者，輕者不至，重者不來，此謂以刑去刑。罪重而刑輕，刑輕則事生，此謂以刑致刑，其國必削。,CTEXT,韓非子 ,120
制分,夫凡國博君尊者，未嘗非法重而可以至乎令行禁止於天下者也。是以君人者分爵制祿，則法必嚴以重之。夫國治則民安，事亂則邦危。法重者得人情，禁輕者失事實。且夫死力者，民之所有者也，情莫不出其死力以致其所欲。而好惡者，上之所制也，民者好利祿而惡刑罰。上掌好惡以御民力，事實不宜失矣，然而禁輕事失者，刑賞失也。其治民不秉法，為善也如是，則是無法也。故治亂之理，宜務分刑賞為急。治國者莫不有法，然而有存有亡，亡者、其制刑賞不分也，治國者、其刑賞莫不有分。有持、以異為分，不可謂分。至於察君之分，獨分也，是以其民重法而畏禁，願毋抵罪而不敢胥賞。故曰：不待刑賞而民從事矣。,CTEXT,韓非子 ,277
制分,是故夫至治之國，善以止姦為務。是何也？其法通乎人情，關乎治理也。然則去微姦之道奈何？其務令之相規其情者也。則使相闚奈何？曰：蓋里相坐而已。禁尚有連於己者，理不得相闚，惟恐不得免。有姦心者不令得忘，闚者多也。如此，則慎己而闚彼。發姦之密，告過者免罪受賞，失姦者必誅連刑。如此，則姦類發矣。姦不容細，私告任坐使然也。,CTEXT,韓非子 ,156
體道,道可道，謂經術政教之道也。非常道。非自然生長之道也。常道當以無為養神，無事安民，含光藏暉，滅跡匿端，不可稱道。名可名，謂富貴尊榮，高世之名也。非常名。非自然常在之名也。常名當如嬰兒之未言，雞子之未分，明珠在蚌中，美玉處石間，內雖昭昭，外如愚頑。無名，天地之始。無名者謂道，道無形，故不可名也。始者道本也，吐氣布化，出於虛無，為天地本始也。有名，萬物之母。有名謂天地。天地有形位、有陰陽、有柔剛，是其有名也。萬物母者，天地含氣生萬物，長大成熟，如母之養子也。故常無欲，以觀其妙；妙，要也。人常能無欲，則可以觀道之要，要謂一也。一出布名道，讚敘明是非。常有欲，以觀其徼。徼，歸也。常有欲之人，可以觀世俗之所歸趣也。此兩者，同出而異名，兩者，謂有欲無欲也。同出者，同出人心也。而異名者，所名各異也。名無欲者長存，名有欲者亡身也。同謂之玄，玄，天也。言有欲之人與無欲之人，同受氣於天也。玄之又玄，天中復有天也。稟氣有厚薄，得中和滋液，則生賢聖，得錯亂污辱，則生貪淫也。眾妙之門。能之天中復有天，稟氣有厚薄，除情去欲守中和，是謂知道要之門戶也。,CTEXT,老子河上公章句 ,467
還淳,絕聖絕聖制作，反初守元。五帝垂象，倉頡作書，不如三皇結繩無文。棄智，棄智慧，反無為。民利百倍。農事修，公無私。絕仁棄義，絕仁之見恩惠，棄義之尚華言。民復孝慈。德化淳也。絕巧棄利，絕巧者，詐偽亂真也。棄利者，塞貪路閉權門也。盜賊無有。上化公正，下無邪私。此三者，謂上三事所棄絕也。以為文不足，以為文不足者，文不足以教民。故令有所屬。當如下句。見素抱樸，見素者，當抱素守真，不尚文飾也。抱朴者，當見其篤朴1，以示下，故可法則。少私寡欲。少私者，正無私也。寡欲者，當知足也。1. 當見其篤朴 : 或作「當抱其質朴」。《中華書局》本改為「當抱其質朴」。,CTEXT,老子河上公章句 ,272
異俗,絕學絕學不真，不合道文。無憂。除浮華則無憂患也。唯之與阿，相去幾何。同為應對而相去幾何。疾時賤質而貴文。善之與惡，相去若何。善者稱譽，惡者諫諍，能相去何如。疾時惡忠直，用邪佞也。人之所畏，不可不畏。人謂道人也。人所畏者，畏不絕學之君也。不可不畏，近令色，殺仁賢。荒兮其未央哉！言世俗人荒亂，欲進學為文，未央止也。眾人熙熙，熙熙，放淫多情欲也。如享太牢，如飢思太牢之具，意無足時也。如春登臺。春，陰陽交通，萬物感動，登台觀之，意志淫淫然。我獨怕兮其未兆，我獨怕然安靜，未有情欲之形兆也。如嬰兒之未孩。如小兒未能答偶人時也,CTEXT,老子河上公章句 ,259
異俗,乘乘兮若無所歸。我乘乘如窮鄙，無所歸就。眾人皆有餘，眾人餘財以為奢，餘智以為詐。而我獨若遺。我獨如遺棄，似於不足也。我愚人之心也哉，不與俗人相隨，守一不移，如愚人之心也。沌沌兮。無所分別。俗人昭昭，明且達也。我獨若昏。如闇昧也。俗人察察，察察，急且疾也。我獨悶悶。悶悶，無所割截。忽兮若海，我獨忽忽，如江海之流，莫知其所窮極也。漂兮若無所止。我獨漂漂，若飛若揚，無所止也，志意在神域也。眾人皆有以，以，有為也。而我獨頑我獨無為。似鄙。鄙，似若不逮也。我獨異於人我獨與人異也。而貴食母。食，用也。母，道也。我獨貴用道也。,CTEXT,老子河上公章句 ,259
辯德,知人者智，能知人好惡，是為智。自知者明。人能自知賢與不肖，是為反聽無聲，內視無形，故為明也。勝人者有力，能勝人者，不過以威力也。自勝者強。人能自勝己情欲，則天下無有能與己爭者，故為強也。知足者富，人能知足，則長保福祿，故為富也。強行者有志，人能強力行善，則為有意於道，道亦有意於人。不失其所者久，人能自節養，不失其所受天之精氣，則可以長久。死而不亡者壽。目不妄視，耳不妄聽，口不妄言，則無怨惡於天下，故長壽。,CTEXT,老子河上公章句 ,204
為政,道常無為而無不為。道以無為為常也。侯王若能守之，萬物將自化。言侯王若能守道，萬物將自化效於己也。化而欲作，吾將鎮之以無名之樸。吾，身也。無明之樸，道德也。萬物已化效於己也。復欲作巧偽者，侯王當身鎮撫以道德也。無名之樸，夫亦將無欲。不欲以靜，言侯王鎮撫以道德，民亦將不欲，故當以清靜導化之也。天下將自定。能如是者，天下將自正定也。,CTEXT,老子河上公章句 ,164
法本,昔之得一者：昔，往也。一，無為，道之子也。天得一以清，言天得一故能垂象清明。地得一以寧，言地得一故能安靜不動搖。神得一以靈，言神得一故能變化無形。谷得一以盈，言谷得一故能盈滿而不絕也萬物得一以生，言萬物皆須道以生成也。侯王得一以為天下貞。言侯王得一故能為天下平正其致之。致，誡也。謂下六事也。天無以清將恐裂，言天當有陰陽弛張，晝夜更用，不可但欲清明無已時，將恐分裂不為天。地無以寧將恐發，言地當有高下剛柔，節氣五行，不可但欲安靜無已時，將恐發泄不為地。神無以靈將恐歇，言神當有王相囚死休廢，不可但欲靈變無已時，將恐虛歇不為神。谷無以盈將恐竭,CTEXT,老子河上公章句 ,270
去用,反者道之動，反，本也。本者，道之所以動，動生萬物，背之則亡也。弱者道之用。柔弱者，道之所常用，故能常久。天下萬物生於有，天下萬物皆從天地生，天地有形位，故言生於有也。有生於無。天地神明，蜎飛蠕動，皆從道生。道無形，故言生於無也。此言本勝於華，弱勝於強，謙虛勝盈滿也。,CTEXT,老子河上公章句 ,133
養德,道生之，道生萬物。德畜之，德，一也。一主布氣而蓄養物形之，一為萬物設形像也。勢成之。一為萬物作寒暑之勢以成之。是以萬物莫不尊道而貴德。道德所為，無不盡驚動，而尊敬之。道之尊，德之貴，夫莫之命而常自然。道一不命召萬物，而常自然應之如影響。故道生之，德畜之，長之育之，成之孰之，養之覆之。道之於萬物，非但生而已，乃復長養、成孰、覆育，全其性命。人君治國治身，亦當如是也。生而不有，道生萬物，不有所取以為利也。為而不恃，道所施為，不恃望其報也。長而不宰，道長養萬物，不宰割以為利也。是謂玄德。道之所行恩德，玄闇不可得見。,CTEXT,老子河上公章句 ,257
玄符,含德之厚，謂含懷道德之厚也。比於赤子。神明保佑含德之人，若父母之於赤子也。毒蟲不螫，蜂蠇蛇虺不螫。猛獸不據，玃鳥不搏。赤子不害於物，物亦不害之。故太平之世，人無貴賤，仁心，有刺之物，還返其本，有毒之蟲，不傷於人。骨弱筋柔而握固。赤子筋骨柔弱而持物堅固，以其意心不移也。未知牝牡之合而峻作精之至也。赤子未知男女會合而陰陽作怒者，由精氣多之所致也。終日號而不啞，和之至也。赤子從朝至暮啼號聲不變易者，和氣多之所至也。知和日常，人能和氣柔弱有益於人者，則為知道之常也。知常日明，人能知道之常行，則日以明達於玄妙也。益生日祥，祥，長也。言益生欲自生，日以長大。心使氣日強。心當專一和柔而神氣實內，故形柔。而反使妄有所為，和氣去於中，故形體日以剛強也。物壯則老，萬物壯極則枯老也。謂之不道，枯老則不得道矣。不道早已。不得道者早死。,CTEXT,老子河上公章句 ,360
玄德,知者不言，知者貴行不貴言也。言者不知。駟不及舌，多言多患。塞其兌，閉其門，塞閉之者，欲絕其源。挫其銳，情欲有所銳為，當念道無為以挫止之。解其紛，紛，結恨不休也。當念道恬怕以解釋之。和其光，雖有獨見之明，當和之使闇昧，不使曜亂。同其塵，不當自別殊也。是謂玄同。玄，天也。人能行此上事，是謂與天同道也。故不可得而親，不以榮譽為樂，獨立為哀。亦不可得而踈；志靜無欲，故與人無怨。不可得而利，身不欲富貴，口不欲五味。亦不可得而害，不與貪爭利，不與勇爭氣。不可得而貴，不為亂世主，不處暗君位。亦不可得而賤，不以乘權故驕，不以失志故屈。故為天下貴。其德如此，天子不得臣，諸侯不得屈，與世沉浮容身避害，故天下貴也。,CTEXT,老子河上公章句 ,300
淳風,以正治國，以，至也。天使正身之人，使有國也。以奇用兵，奇，詐也。天使詐偽之人，使用兵也。以無事取天下。以無事無為之人，使取天下為之主。吾何以知其然哉，以此。此，今也。老子言，我何以知天意然哉，以今日所見知。天下多忌諱而民彌貧。天下謂人主也。忌諱者防禁也。今煩則姦生，禁多則下詐，相殆故貧。民多利器，國家滋昏。利器者，權也。民多權則視者眩於目，聽者惑於耳，上下不親，故國家昏亂。人多伎巧，奇物滋起。人謂人君、百里諸侯也。多技巧，謂刻畫宮觀，雕琢章服，奇物滋起，下則化上，飾金鏤玉，文繡彩色日以滋甚。法物滋彰，盜賊多有。法物，好物也。珍好之物滋生彰著，則農事廢，飢寒並至，而盜賊多有也。故聖人云：謂下事也。我無為而民自化，聖人言：我修道承天，無所改作，而民自化成也。我好靜而民自正，聖人言：我好靜，不言不教，而民自忠正也。我無事而民自富，我無徭役徵召之事，民安其業故皆自富也。我無欲而民自朴。我常無欲，去華文，微服飾，民則隨我為質樸也。聖人言：我修道守真，絕去六情，民自隨我而清也。,CTEXT,老子河上公章句 ,439
守微,其安易持，治身治國安靜者，易守持也。其未兆易謀，情欲禍患未有形兆時，易謀止也。其脆易破，禍亂未動於朝，情欲未見於色，如脆弱易破除。其微易散。其未彰著，微小易散去也。為之於未有，欲有所為，當於未有萌芽之時塞其端也。治之於未亂。治身治國於未亂之時，當豫閉其門也。合抱之木生於毫末；從小成大。九層之臺起於累土；從卑立高。千里之行始於足下。從近至遠。為者敗之，有為於事，廢於自然；有為於義，廢於仁；有為於色，廢於精神也。執者失之。執利遇患，執道全身，堅持不得，推讓反還。是以聖人無為故無敗，聖人不為華文，不為色利，不為殘賊，故無敗壞。無執故無失。聖人有德以教愚,CTEXT,老子河上公章句 ,276
後己,江海所以能為百谷王者，以其善下之，故能為百谷王。江海以卑，故眾流歸之，若民歸就王。以卑下，故能為百谷王也。是以欲上民，欲在民之上也。必以言下之；法江海處謙虛。欲先民，欲在民之前也。必以身後之。先人而後己也。是以聖人處上而民不重，聖人在民上為主，不以尊貴虐下，故民戴而不為重。處前而民不害。聖人在民前，不以光明蔽後，民親之若父母，無有欲害之心也。是以天下樂推而不厭。聖人恩深愛厚，視民如赤子，故天下樂推進以為主，無有厭也。以其不爭，天下無厭聖人時，是由聖人不與人爭先後也。故天下莫能與之爭。言人皆有為，無有與吾爭無為。,CTEXT,老子河上公章句 ,258
三寶,天下皆謂我道大，似不肖。老子言：天下謂我德大，我則佯愚似不肖。夫唯大，故似不肖，唯獨名德大者為身害，故佯愚似若不肖。無所分別，無所割截，不賤人而自責。若肖久矣。肖，善也。謂辨惠也。若大辨惠之人，身高自貴行察察之政所從來久矣。其細也夫。言辨惠者唯如小人，非長者。我有三寶，持而保之。老子言：我有三寶，抱持而保倚。一曰慈，愛百姓若赤子。二曰儉，賦歛若取之於己也。三曰不敢為天下先。執謙退，不為倡始也。慈故能勇，以慈仁，故能勇於忠孝也。儉故能廣，天子身能節儉，故民日用廣矣。不敢為天下先，不為天下首先。故能成器長。成器長，謂得道人也。我能為得道人之長也。今舍慈且勇，今世人舍慈仁，但為勇武。舍儉且廣，舍其儉約，但為奢泰。舍後且先，舍其後己，但為人先。死矣！所行如此，動入死地。夫慈以戰則勝，以守則固。夫慈仁者，百姓親附，并心一意，故以戰則勝敵，以守衛則堅固。天將救之，以慈衛之。天將救助善人，必與慈仁之性，使能自營助也。,CTEXT,老子河上公章句 ,407
天道,天之道，其猶張弓與！天道暗昧，舉物類以為喻也。高者抑之，下者舉之，有餘者損之，不足者補之。言張弓和調之，如是乃可用耳，夫抑高舉下，損強益弱，天之道也。天之道，損有餘而補不足。天道損有餘而益謙，常以中和為上。人之道則不然，損不足以奉有餘。人道則與天道反，世俗之人損貧以奉富，奪弱以益強也。孰能有餘以奉天下？唯有道者。言誰能居有餘之位，自省爵祿以奉天下不足者乎？唯有道之君能行也。是以聖人為而不恃，聖人為德施，不恃其報也。功成而不處，功成事就，不處其位。其不欲見賢。不欲使人知己之賢，匿功不居榮，畏天損有餘也。,CTEXT,老子河上公章句 ,253
母儀,棄母姜嫄者，邰侯之女也。當堯之時，行見巨人跡，好而履之，歸而有娠，浸以益大，心怪惡之，卜筮禋祀，以求無子，終生子。以為不祥而棄之隘巷，牛羊避而不踐。乃送之平林之中，後伐平林者咸薦之覆之。乃取置寒冰之上，飛鳥傴翼之。,CTEXT,列女傳 ,107
母儀,太任者，文王之母，摯任氏中女也。王季娶為妃。太任之性，端一誠莊，惟德之行。及其有娠，目不視惡色，耳不聽淫聲，口不出敖言，能以胎教。溲於豕牢，而生文王。文王生而明聖，太任教之，以一而識百，卒為周宗。君子謂大任為能胎教。,CTEXT,列女傳 ,108
母儀,於是乃擇嚴師賢友而事之。所與遊處者皆黃耄倪齒也，文伯引衽攘捲而親饋之。敬姜曰：「子成人矣。」君子謂敬姜備於教化。《詩》云：「濟濟多士，文王以寧。」此之謂也。,CTEXT,列女傳 ,78
母儀,文伯卒，敬姜戒其妾曰：「吾聞之，『好內，女死之；好外，士死之。』今吾子夭死，吾惡其以好內聞也，二三婦之辱。共祀先祀者，請毋瘠色，毋揮涕，毋陷膺，毋憂容，有降服，毋加服，從禮而靜，是昭吾子。仲尼聞之曰：「女知莫如婦，男知莫如夫，公父氏之婦知矣，欲明其子之令德。」《詩》曰：「君子有穀，貽厥孫子。」此之謂也。敬姜之處喪也，朝哭穆伯，暮哭文伯。仲尼聞之曰：「季氏之婦可謂知禮矣，愛而無私，上下有章。」,CTEXT,列女傳 ,197
母儀,敬姜嘗如季氏。康子在朝，與之言，不應，從之，及寢門，不應而入。康子辭於朝，而入見曰：「肥也不得聞命，毋乃罪耶？」敬姜對曰：「子不聞耶？天子及諸侯合民事於內朝，自卿大夫以下合官職於外朝，合家事於內朝，寢門之內，婦人治其職焉。上下同之。夫外朝子將業君之官職焉，內朝子將庀季氏之政焉，皆非吾所敢言也。康子嘗至敬姜，䦱門而與之言，皆不踰閾。祭悼子，康子與焉，酢不受，徹俎不讌，宗不具不繹，繹不盡飲則退。仲尼謂敬姜別於男女之禮矣。《詩》曰：「女也不爽。」此之謂也。頌曰：文伯之母，號曰敬姜，通達知禮，德行光明，匡子過失，教以法理，仲尼賢焉，列為慈母。,CTEXT,列女傳 ,270
母儀,子發破秦而歸，其母閉門而不內。使人數之曰：「子不聞越王句踐之伐吳耶？客有獻醇酒一器者，王使人注江之上流，使士卒飲其下流，味不及加美，而士卒戰自五也。異日有獻一囊糗糒者，王又以賜軍士，分而食之，甘不踰嗌，而戰自十也。今子為將，士卒并分菽粒而食之，子獨朝夕芻豢黍粱，何也？詩不云乎：『好樂無荒，良士休休。』言不失和也。夫使人入於死地，而自康樂於其上，雖有以得勝，非其術也。子非吾子也，無入吾門。」子發於是謝其母，然後內之。君子謂子發母能以教誨。《詩》云：「教誨爾子，式穀似之。」此之謂也。頌曰：子發之母，刺子驕泰，將軍稻粱，士卒菽粒，責以無禮，不得人力，君子嘉焉，編於母德。,CTEXT,列女傳 ,285
母儀,母師者，魯九子之寡母也。臘日休作者，歲祀禮事畢，悉召諸子，謂曰：「婦人之義，非有大故，不出夫家。然吾父母家多幼稚，歲時禮不理。吾從汝謁往監之。」諸子皆頓首許諾。又召諸婦曰：「婦人有三從之義，而無專制之行。少繫於父母，長繫於夫，老繫於子。今諸子許我歸視私家，雖踰正禮，願與少子俱，以備婦人出入之制。諸婦其慎房戶之守，吾夕而反。」於是使少子僕，歸辨家事。天陰還失早，至閭外而止，夕而入。,CTEXT,列女傳 ,191
賢明,穆姬死，穆姬之弟重耳入秦，秦送之晉，是為晉文公。太子罃思母之恩，而送其舅氏也，作《詩》曰：「我送舅氏，曰至渭陽，何以贈之？路車乘黃。」君子曰：「慈母生孝子。」《詩》云：「敬慎威儀，維民之則。」穆姬之謂也。頌曰：秦穆夫人，晉惠之姊。秦執晉君，夫人流涕，痛不能救，乃將赴死，穆公義之，遂釋其弟。樊姬，楚莊王之夫人也。莊王即位，好狩獵。樊姬諫不止，乃不食禽獸之肉，王改過，勤於政事。,CTEXT,列女傳 ,188
賢明,鮑蘇仕衛三年，而娶外妻，女宗養姑愈敬。因往來者請問其夫，賂遺外妻甚厚。女宗姒謂曰：「可以去矣。」女宗曰：「何故？」姒曰：「夫人既有所好，子何留乎？」女宗曰：「婦人一醮不改，夫死不嫁，執麻枲，治絲●，織紝組紃，以供衣服，以事夫室，澈漠酒醴，羞饋食以事舅姑。以專一為貞，以善從為順。貞順，婦人之至行也。豈以專夫室之愛為善哉！若其以淫意為心，而扼夫室之好，吾未知其善也。夫禮，天子十二，諸侯九，卿大夫三，士二。今吾夫誠士也。有二，不亦宜乎！且婦人有七見去。夫無一去義。七去之道，妒正為首。淫僻竊盜，長舌驕侮，無子惡病，皆在其後。吾姒不教吾以居室之禮，而反欲使吾為見棄之行，將安所用此！」遂不聽，事姑愈謹。,CTEXT,列女傳 ,299
賢明,其妻出戶，曾子弔之。上堂，見先生之尸在牖下，枕墼席稿，縕袍不表，覆以布被，首足不盡斂。覆頭則足見，覆足則頭見。曾子曰：「邪引其被，則斂矣。」妻曰：「邪而有餘，不如正而不足也。先生以不邪之故，能至於此。生時不邪，死而邪之，非先生意也。」,CTEXT,列女傳 ,117
賢明,曾子不能應遂哭之曰：「嗟乎，先生之終也！何以為諡？」其妻曰：「以康為諡。」曾子曰：「先生在時，食不充虛，衣不蓋形。死則手足不斂，旁無酒肉。生不得其美，死不得其榮，何樂於此而諡為康乎？」其妻曰：「昔先生君嘗欲授之政，以為國相，辭而不為，是有餘貴也。君嘗賜之粟三十鍾，先生辭而不受，是有餘富也。彼先生者，甘天下之淡味，安天下之卑位。不戚戚於貧賤，不忻忻於富貴。求仁而得仁，求義而得義。其諡為康，不亦宜乎！曾子曰：「唯斯人也而有斯婦。」君子謂黔婁妻為樂貧行道。《詩》曰：「彼美淑姬，可與寤言。」此之謂也。頌曰：黔婁既死，妻獨主喪，曾子弔焉，布衣褐衾，安賤甘淡，不求豐美，尸不揜蔽，猶諡曰康。齊相晏子僕御之妻也。號曰命婦。晏子將出，命婦窺其夫為相御，擁大蓋，策駟馬，意氣洋洋，甚自得也。,CTEXT,列女傳 ,339
仁智,密康公之母，姓隗氏。周共王遊於涇上，康公從，有三女奔之，其母曰：「必致之王。夫獸三為群，人三為眾，女三為粲。王田不取群，公行下眾，王御不參一族。夫粲美之物歸汝，而何德以堪之？王猶不堪，況爾小醜乎！」康公不獻，王滅密。君子謂密母為能識微。《詩》云：「無已大康，職思其憂。」此之謂也。頌曰：密康之母，先識盛衰，非刺康公，受粲不歸，公行下眾，物滿則損，俾獻不聽，密果滅殞。,CTEXT,列女傳 ,183
仁智,王以告夫人鄧曼，曰：「大夫非眾之謂也，其謂君撫小民以信，訓諸司以德，而威莫敖以刑也。莫敖狃於蒲騷之役，將自用也，必小羅。君若不鎮撫，其不設備乎！於是王使賴人追之，不及。莫敖令於軍中曰：「諫者有刑。」及鄢，師次亂濟。至羅，羅與盧戎擊之，大敗，莫敖自經荒谷，群師囚於冶父以待刑。王曰：「孤之罪也。」皆免之。君子謂鄧曼為知人。《詩》云：「曾是莫聽，大命以傾。」此之謂也。,CTEXT,列女傳 ,182
仁智,齊靈仲子者，宋侯之女，齊靈公之夫人也。初，靈公娶於魯聲姬，生子光，以為太子。夫人仲子，與其娣戎子，皆嬖於公。仲子生子牙，戎子請以牙為太子代光，公許之。仲子曰：「不可。夫廢常，不祥；聞諸侯之難，失謀。夫光之立也，列於諸侯矣。今無故而廢之，是專絀諸侯，而以難犯不祥也。君心悔之。」「在我而已。」仲子曰：「妾非讓也，誠禍之萌也。」以死爭之，公終不聽，遂逐太子光，而立牙為太子，高厚為傅。,CTEXT,列女傳 ,190
仁智,後二年，攘羊之事發，都吏至，羊舌子曰：「吾受之，不敢食也。」發而視之，則其骨存焉。都吏曰：「君子哉，羊舌子！不與攘羊之事矣。」君子謂叔姬為能防害遠疑。《詩》曰：「無曰不顯，莫予云覯。」此之謂也。,CTEXT,列女傳 ,97
仁智,晉范氏母者，范獻子之妻也。其三子遊於趙氏。趙簡子乘馬園中，園中多株，問三子曰：「柰何？」長者曰：「明君不問不為，亂君不問而為。」中者曰：「愛馬足則無愛民力，愛民力則無愛馬足。」少者曰：「可以三德使民。設令伐株於山將有馬為也，已而開囿示之株。夫山遠而囿近，是民一悅矣。夫險阻之山而伐平地之株，民二悅矣。既畢而賤賣民，三悅矣。」簡子從之，民果三悅。,CTEXT,列女傳 ,172
仁智,少子伐其謀，歸以告母。母喟然歎曰：「終滅范氏者必是子也。夫伐功施勞，鮮能布仁。乘偽行詐，莫能久長。」其後智伯滅范氏。君子謂范氏母為知難本。《詩》曰：「無忝爾祖，式救爾訛。」此之謂也。頌曰：范氏之母，貴德尚信，小子三德，以詐與民，知其必滅，鮮能有仁，後果逢禍，身死國分。,CTEXT,列女傳 ,134
仁智,王勤行自脩，勞來國家，而齊楚強秦不敢加兵焉。君子謂魏負知禮。《詩》云：「敬之敬之，天維顯思。」此之謂也。頌曰：魏負聰達，非刺哀王，王子納妃，禮別不明，負款王門，陳列紀綱，王改自脩，卒無敵兵。,CTEXT,列女傳 ,95
仁智,括既行，代廉頗。三十餘日，趙兵果敗，括死軍覆。王以括母先言，故卒不加誅。君子謂括母為仁智。《詩》曰：「老夫灌灌，小子蹻蹻，匪我言耄，爾用憂謔。」此之謂也。頌曰：孝成用括，代頗距秦，括母獻書，知其覆軍，願止不得，請罪止身，括死長平，妻子得存。,CTEXT,列女傳 ,120
貞順,伯姬者，魯宣公之女，成公之妹也。其母曰繆姜，嫁伯姬於宋恭公。恭公不親迎，伯姬迫於父母之命而行。既入宋，三月廟見，當行夫婦之道。伯姬以恭公不親迎，故不肯聽命。宋人告魯，魯使大夫季文子於宋，致命於伯姬。還，復命。公享之，繆姜出於房，再拜曰：「大夫勤勞於遠道，辱送小子，不忘先君以及後嗣，使下而有知，先君猶有望也。敢再拜大夫之辱。」,CTEXT,列女傳 ,163
貞順,伯姬既嫁於恭公十年，恭公卒，伯姬寡。至景公時，伯姬嘗遇夜失火，左右曰：「夫人少避火。」伯姬曰：「婦人之義，保傅不俱，夜不下堂，待保傅來也。」保母至矣，傅母未至也。左右又曰：「夫人少避火。」伯姬曰：「婦人之義，傅母不至，夜不可下堂，越義求生，不如守義而死。」遂逮於火而死。春秋詳錄其事，為賢伯姬，以為婦人以貞為行者也。伯姬之婦道盡矣。當此之時，諸侯聞之，莫不悼痛，以為死者不可以生，財物猶可復，故相與聚會於澶淵，償宋之所喪。春秋善之。君子曰：「禮，婦人不得傅母，夜不下堂，行必以燭。伯姬之謂也。」《詩》云：「淑慎爾止，不愆于儀。」伯姬可謂不失儀矣。頌曰：伯姬心專，守禮一意，宮夜失火，保傅不備，逮火而死，厥心靡悔，春秋賢之，詳錄其事。夫人者，齊侯之女也。嫁於衛，至城門而衛君死。保母曰：「可以還矣。」女不聽，遂入，持三年之喪。,CTEXT,列女傳 ,362
貞順,既居久之，公游於琅邪，華孟姬從，車奔，姬墮車碎，孝公使駟馬立車載姬以歸，姬使侍御者舒帷以自障蔽，而使傅母應使者曰：「妾聞妃后踰閾，必乘安車。輜軿下堂，必從傅母。保阿進退，則鳴玉環佩。內飾則結紐綢繆，野處則帷裳擁蔽。所以正心壹意，自斂制也。今立車無軿，非所敢受命也。野處無衛，非所敢久居也。三者失禮多矣。夫無禮而生，不如早死。使者馳以告公，更取安車。比其反也，則自經矣，傅母救之不絕，傅母曰：「使者至，輜軿已具。」姬氏蘇，然後乘而歸。君子謂孟姬好禮。禮，婦人出必輜軿，衣服綢繆。既嫁，歸問女昆弟，不問男昆弟。所以遠別也。《詩》曰：「彼君子女，綢直如髮。」此之謂也。頌曰：孟姬好禮，執節甚公，避嫌遠別，終不冶容，載不並乘，非禮不從，君子嘉焉，自古寡同。,CTEXT,列女傳 ,324
貞順,杞梁之妻無子，內外皆無五屬之親。既無所歸，乃就其夫之尸於城下而哭之，內諴動人，道路過者莫不為之揮涕，十日，而城為之崩。既葬，曰：「吾何歸矣？夫婦人必有所倚者也。父在則倚父，夫在則倚夫，子在則倚子。今吾上則無父，中則無夫，下則無子。內無所依，以見吾誠。外無所倚，以立吾節。吾豈能更二哉！亦死而已。」遂赴淄水而死。君子謂杞梁之妻貞而知禮。《詩》云：「我心傷悲，聊與子同歸。」此之謂也。頌曰：杞梁戰死，其妻收喪，齊莊道弔，避不敢當，哭夫於城，城為之崩，自以無親，赴淄而薨。,CTEXT,列女傳 ,233
節義,孝義保者，魯孝公稱之保母，臧氏之寡也。初，孝公父武公與其二子長子括、中子戲朝周宣王，宣王立戲為魯太子。武公薨，戲立，是為懿公。,CTEXT,列女傳 ,63
節義,蓋之偏將邱子之妻也。戎伐蓋，殺其君，令於蓋群臣曰：「敢有自殺者，妻子盡誅。」邱子自殺，人救之，不得死。,CTEXT,列女傳 ,51
節義,相召其母問之曰：「母之子殺人，兄弟欲相代死，吏不能決，言之於王。王有仁惠，故問母何所欲殺活。」其母泣而對曰：「殺其少者。」相受其言，因而問之曰：「夫少子者，人之所愛也。今欲殺之，何也？」其母對曰：「少者，妾之子也。長者，前妻之子也。其父疾且死之時，屬之於妾曰：『善養視之。』妾曰：『諾。』今既受人之託，許人以諾，豈可以忘人之託而不信其諾邪！且殺兄活弟，是以私愛廢公義也；背言忘信，是欺死者也。夫言不約束，已諾不分，何以居於世哉！子雖痛乎，獨謂行何！」泣下沾襟。相入言於王，王美其義，高其行，皆赦不殺，而尊其母，號曰義母。君子謂義母信而好義，絜而有讓。《詩》曰：「愷悌君子，四方為則。」此之謂也。頌曰：義繼信誠，公正知禮，親假有罪，相讓不已，吏不能決，王以問母，據信行義，卒免二子。,CTEXT,列女傳 ,340
節義,潔婦者，魯秋胡子妻也。既納之五日，去而宦於陳，五年乃歸。未至家，見路旁婦人採桑，秋胡子悅之，下車謂曰：「若曝採桑，吾行道遠，願託桑蔭下飡，下齎休焉。」婦人採桑不輟，秋胡子謂曰：「力田不如逢豐年，力桑不如見國卿。吾有金，願以與夫人。」婦人曰：「嘻！夫採桑力作，紡績織紝，以供衣食，奉二親，養夫子。吾不願金，所願卿無有外意，妾亦無淫泆之志，收子之齎與笥金。」秋胡子遂去。,CTEXT,列女傳 ,183
節義,節乳母與公子俱逃，魏之故臣見乳母而識之曰：「乳母無恙乎？」乳母曰：「嗟乎！吾柰公子何？」故臣曰：「今公子安在？吾聞秦令曰：『有能得公子者，賜金千鎰。匿之者，罪至夷。』乳母倘言之，則可以得千金。知而不言，則昆弟無類矣。」乳母曰：「吁！吾不知公子之處。」故臣曰：「我聞公子與乳母俱逃。」母曰：「吾雖知之，亦終不可以言。」故臣曰：「今魏國已破，亡族已滅。子匿之，尚誰為乎？」母吁而言曰,CTEXT,列女傳 ,189
節義,梁節姑姊者，梁之婦人也。因失火，兄子與己子在內中，欲取兄子，輒得其子，獨不得兄子。火盛，不得復入，婦人將自趣火，其友止之，曰：「子本欲取兄之子，惶恐卒誤得爾子，中心謂何，何至自赴火？」婦人曰：「梁國豈可戶告人曉也？被不義之名，何面目以見兄弟國人哉！吾欲復投吾子，為失母之恩，吾勢不可以生。」遂赴火而死。君子謂節姑姊潔而不污。《詩》曰：「彼其之子，舍命不渝。」此之謂也。頌曰：梁節姑姊，據義執理，子姪同內，火大發起，欲出其姪，輒得厥子，火盛自投，明不私己。,CTEXT,列女傳 ,227
辯通,王曰：「母智若此，其子必不愚。」乃復召江乙而用之。君子謂乙母善以微喻。《詩》云：「猷之未遠，是用大諫。」此之謂也。頌曰：江乙失位，乙母動心，既歸家處，亡布八尋，指責令尹，辭甚有度，王復用乙，賜母金布。,CTEXT,列女傳 ,100
辯通,弓人之妻請見曰：「繁人之子，弓人之妻也。願有謁於君。」平公見之，妻曰：「君聞昔者公劉之行乎？羊牛踐葭葦，惻然為民痛之。恩及草木，豈欲殺不辜者乎！秦穆公，有盜食其駿馬之肉，反飲之以酒。楚莊王臣援其夫人之衣，而絕纓與飲大樂。此三君者，仁著於天下，卒享其報，名垂至今。昔帝堯茅茨不翦，采椽不斲，土階三等，猶以為為之者勞，居之者逸也。今妾之夫，治造此弓，其為之亦勞矣。其幹生於太山之阿，一日三睹陰，三睹陽。傅以燕牛之角，纏以荊麋之筋，餬以河魚之膠。此四者，皆天下之妙選也，而君不能以穿一札，是君之不能射也，而反欲殺妾之夫，不亦謬乎！妾聞射之道，左手如拒石，右手如附枝，右手發之，左手不知，此蓋射之道也。平公以其言為儀而射，穿七札，繁人之夫立得出，而賜金三鎰。君子謂弓工妻可與處難。《詩》曰：「敦弓既堅，舍矢既鈞。」言射有法也。頌曰：晉平作弓，三年乃成，公怒弓工，將加以刑，妻往說公，陳其幹材，列其勞苦，公遂釋之。,CTEXT,列女傳 ,402
辯通,楚野辯女者，昭氏之妻也。鄭簡公使大夫聘於荊，至於狹路，有一婦人乘車，與大夫遇，轂擊而折大夫車軸，大夫怒，將執而鞭之，婦人曰：「妾聞君子不遷怒，不貳過。今於狹路之中，妾已極矣，而子大夫之僕不肯少引，是以敗子大夫之車，而反執妾，豈不遷怒哉！既不怒僕，而反怒妾，豈不貳過哉！周書曰：『毋侮鰥寡，而畏高明。』今子列大夫而不為之表，而遷怒貳過，釋僕執妾，輕其微弱，豈可謂不侮鰥寡乎！吾鞭則鞭耳，惜子大夫之喪善也！大夫慚而無以應，遂釋之，而問之，對曰：「妾楚野之鄙人也。」大夫曰：「盍從我於鄭乎？」對曰：「既有狂夫，昭氏在內矣。」遂去。君子曰：「辯女能以辭免。《詩》云：「惟號斯言，有倫有脊。」此之謂也。頌曰：辯女獨乘，遇鄭使者，鄭使折軸，執女忿怒，女陳其冤，亦有其序，鄭使慚去，不敢談語。,CTEXT,列女傳 ,339
辯通,子貢還報其辭。孔子曰：「丘已知之矣。抽琴去其軫，以授子貢曰：「為之辭。」子貢往曰：「嚮者聞子之言，穆如清風，不拂不寤，私復我心，有琴無軫，願借子調其音。」處子曰：「我鄙野之人也。陋固無心，五音不知，安能調琴？」,CTEXT,列女傳 ,105
辯通,子貢以報孔子，孔子曰：「丘已知之矣。過賢則賓。」抽絺綌五兩以授子貢曰：「為之辭。」子貢往曰：「吾北鄙之人也。自北徂南，將欲之楚，有絺綌五兩，非敢以當子之身也，願注之水旁。」處子曰：「行客之人，嗟然永久，分其資財，棄於野鄙，妾年甚少，何敢受子。子不早命，竊有狂夫名之者矣。」,CTEXT,列女傳 ,136
辯通,娟懼，持楫而走，簡子曰：「女子走何為？」對曰：「津吏息女。妾父聞主君東渡不測之水，恐風波之起，水神動駭，故禱祠九江三淮之神，供具備禮，御釐受福，不勝巫祝，杯酌餘瀝，醉至於此。君欲殺之，妾願以鄙軀易父之死。」簡子曰：「非女之罪也。」娟曰：「主君欲因其醉而殺之，妾恐其身之不知痛，而心不知罪也。若不知罪殺之，是殺不辜也。願醒而殺之，使知其罪。」簡子曰：「善。」遂釋不誅。,CTEXT,列女傳 ,183
辯通,簡子將渡，用楫者少一人，娟攘卷摻楫而請，曰：「妾居河濟之間，世習舟楫之事，願備員持楫。」簡子曰：「不穀將行，選士大夫，齊戒沐浴，義不與婦人同舟而渡也。」娟對曰：「妾聞昔者湯伐夏，左驂驪，右驂牝靡，而遂放桀。武王伐殷，左驂牝騏，右驂牝䮲，而遂克紂，至於華山之陽。主君不欲渡則已，與妾同舟，又何傷乎？」,CTEXT,列女傳 ,149
辯通,於是乃拂拭短褐，自詣宣王，謂謁者曰：「妾齊之不讎女也。聞君王之聖德，願備後宮之埽除，頓首司馬門外，唯王幸許之。」謁者以聞，宣王方置酒於漸臺，左右聞之，莫不掩口大笑曰：「此天下強顏女子也，豈不異哉！」於是宣王乃召見之，謂曰：「昔者先王為寡人娶妃匹，皆已備有列位矣。今夫人不容於鄉里布衣，而欲干萬乘之主，亦有何奇能哉？」鍾離春對曰：「無有。特竊慕大王之美義耳。」王曰：「雖然，何善？」良久曰：「竊嘗善隱。」宣王曰：「隱固寡人之所願也，試一行之。」言未卒，忽然不見。宣王大驚，立發隱書而讀之，退而推之，又未能得。,CTEXT,列女傳 ,253
辯通,自是之後，鑿顛者髡，抽脅者笞，刖足者鉗。淳于公遂得免焉。君子謂緹縈一言發聖主之意，可謂得事之宜矣。《詩》云：「辭之懌矣，民之莫矣。」此之謂也。頌曰：緹縈訟父，亦孔有識，推誠上書，文雅甚備，小女之言，乃感聖意，終除肉刑，以免父事。,CTEXT,列女傳 ,114
孽嬖,武王遂受命，興師伐紂，戰于牧野，紂師倒戈，紂乃登廩臺，衣寶玉衣而自殺。於是武王遂致天之罰，斬妲己頭，懸於小白旗，以為亡紂者是女也。書曰：「牝雞無晨，牝雞之晨，惟家之索。」《詩》云：「君子信盜，亂是用暴，匪其止共，維王之邛。」此之謂也。頌曰：妲己配紂，惑亂是脩，紂既無道，又重相謬，指笑炮炙，諫士刳囚，遂敗牧野，反商為周。,CTEXT,列女傳 ,160
孽嬖,驪姬者，驪戎之女，晉獻公之夫人也。初，獻公娶於齊，生秦穆夫人及太子申生，又娶二女於戎，生公子重耳、夷吾。獻公伐驪戎，克之，獲驪姬以歸，生奚齊、卓子。驪姬嬖於獻公，齊姜先死，公乃立驪姬以為夫人。,CTEXT,列女傳 ,96
孽嬖,莊王見夏姬美好，將納之，申公巫臣諫曰：「不可。王討罪也，而納夏姬，是貪色也。貪色為淫，淫為大罰。願王圖之。」王從之，使壞後垣而出之。將軍子反見美，又欲取之。巫臣諫曰：「是不祥人也。殺御叔，弒靈公，戮夏南，出孔儀，喪陳國。天下多美婦人，何必取是！」子反乃止。莊王以夏姬與連尹襄老，襄老死於邲，亡其尸，其子黑要又通於夏姬。巫臣見夏姬，謂曰：「子歸，我將聘汝。」,CTEXT,列女傳 ,178
孽嬖,及恭王即位，巫臣聘於齊，盡與其室俱，至鄭，使人召夏姬曰：「尸可得也。」夏姬從之，巫臣使介歸幣於楚，而與夏姬奔晉。大夫子反怨之，遂與子重滅巫臣之族而分其室。《詩》云：「乃如之人兮，懷昏姻也，大無信也，不知命也。」言嬖色殞命也。頌曰：夏姬好美，滅國破陳，走二大夫，殺子之身，殆誤楚莊，敗亂巫臣，子反悔懼，申公族分。,CTEXT,列女傳 ,155
貴公,管仲有病，桓公往問之，曰：「仲父之病矣，漬甚，國人弗諱，寡人將誰屬國？」管仲對曰：「昔者臣盡力竭智，猶未足以知之也，今病在於朝夕之中，臣奚能言？」桓公曰：「此大事也，願仲父之教寡人也。」管仲敬諾，曰：「公誰欲相？」公曰：「鮑叔牙可乎？」管仲對曰：「不可。夷吾善鮑叔牙，鮑叔牙之為人也：清廉潔直，視不己若者，不比於人；一聞人之過，終身不忘。」「勿已，則隰朋其可乎？」「隰朋之為人也：上志而下求，醜不若黃帝，而哀不己若者；其於國也，有不聞也；其於物也，有不知也；其於人也，有不見也。勿已乎，則隰朋可也。」夫相，大官也。處大官者，不欲小察，不欲小智，故曰：大匠不斲，大庖不豆，大勇不鬥，大兵不寇。桓公行公去私惡，用管子而為五伯長；行私阿所愛，用豎刀而蟲出於戶。人之少也愚，其長也智，故智而用私，不若愚而用公。日醉而飾服，私利而立公，貪戾而求王，舜弗能為。,CTEXT,呂氏春秋 ,374
去私,晉平公問於祁黃羊曰：「南陽無令，其誰可而為之？」祁黃羊對曰：「解狐可。」平公曰：「解狐非子之讎邪？」對曰：「君問可，非問臣之讎也。」平公曰：「善。」遂用之。國人稱善焉。居有間，平公又問祁黃羊曰：「國無尉，其誰可而為之？」對曰：「午可。」平公曰：「午非子之子邪？」對曰：「君問可，非問臣之子也。」平公曰：「善。」又遂用之。國人稱善焉。孔子聞之曰：「善哉！祁黃羊之論也，外舉不避讎，內舉不避子。」祁黃羊可謂公矣。,CTEXT,呂氏春秋 ,204
去私,庖人調和而弗敢食，故可以為庖。若使庖人調和而食之，則不可以為庖矣。王伯之君亦然，誅暴而不私，以封天下之賢者，故可以為王伯；若使王伯之君誅暴而私之，則亦不可以為王伯矣。,CTEXT,呂氏春秋 ,83
當染,墨子見染素絲者而歎曰：「染於蒼則蒼，染於黃則黃，所以入者變，其色亦變，五入而以為五色矣。」故染不可不慎也。,CTEXT,呂氏春秋 ,53
盡數,流水不腐，戶樞不蠹，動也。形氣亦然，形不動則精不流，精不流則氣鬱。鬱處頭則為腫為風，處耳則為挶為聾，處目則為眵為盲，處鼻則為鼽為窒，處腹則為張為府，處足則為痿為蹙。輕水所多禿與癭人，重水所多尰與躄人，甘水所多好與美人，辛水所多疽與痤人，苦水所多尪與傴人。,CTEXT,呂氏春秋 ,127
先己,昔者先聖王，成其身而天下成，治其身而天下治。故善響者不於響於聲，善影者不於影於形，為天下者不於天下於身。《詩》曰：「淑人君子，其儀不忒。其儀不忒，正是四國」，言正諸身也。故反其道而身善矣；行義則人善矣；樂備君道，而百官已治矣，萬民已利矣。三者之成也，在於無為。無為之道曰勝天，義曰利身，君曰勿身。勿身督聽，利身平靜，勝天順性。順性則聰明壽長，平靜則業進樂鄉，督聽則姦塞不皇。故上失其道則邊侵於敵，內失其行，名聲墮於外。是故百仞之松，本傷於下，而末槁於上；商、周之國，謀失於胸，令困於彼。故心得而聽得，聽得而事得，事得而功名得。五帝先道而後德，故德莫盛焉；三王先教而後殺，故事莫功焉；五伯先事而後兵，故兵莫彊焉。當今之世，巧謀並行，詐術遞用，攻戰不休，亡國辱主愈眾，所事者末也。,CTEXT,呂氏春秋 ,338
先己,夏后相與有扈戰於甘澤而不勝，六卿請復之，夏后相曰：「不可。吾地不淺，吾民不寡，戰而不勝，是吾德薄而教不善也。」於是乎處不重席，食不貳味，琴瑟不張，鍾鼓不修，子女不飭，親親長長，尊賢使能，期年而有扈氏服。故欲勝人者必先自勝，欲論人者必先自論，欲知人者必先自知。,CTEXT,呂氏春秋 ,129
勸學,曾子曰：「君子行於道路，其有父者可知也，其有師者可知也。夫無父而無師者，餘若夫何哉！」此言事師之猶事父也。曾點使曾參，過期而不至，人皆見曾點曰：「無乃畏邪？」曾點曰：「彼雖畏，我存，夫安敢畏？」孔子畏於匡，顏淵後，孔子曰：「吾以汝為死矣。」顏淵曰：「子在，回何敢死？」顏回之於孔子也，猶曾參之事父也。古之賢者，與其尊師若此，故師盡智竭道以教。,CTEXT,呂氏春秋 ,171
尊師,神農師悉諸，黃帝師大撓，帝顓頊師伯夷父，帝嚳師伯招，帝堯師子州支父，帝舜師許由，禹師大成贄，湯師小臣，文王、武王師呂望、周公旦，齊桓公師管夷吾，晉文公師咎犯、隨會，秦穆公師百里奚、公孫枝，楚莊王師孫叔敖、沈尹巫，吳王闔閭師伍子胥、文之儀，越王句踐師范蠡、大夫種。此十聖人六賢者，未有不尊師者也。今尊不至於帝，智不至於聖，而欲無尊師，奚由至哉？此五帝之所以絕，三代之所以滅。,CTEXT,呂氏春秋 ,186
用眾,天下無粹白之狐，而有粹白之裘，取之眾白也。夫取於眾，此三皇、五帝之所以大立功名也。凡君之所以立，出乎眾也。立已定而舍其眾，是得其末而失其本。得其末而失其本，不聞安居。故以眾勇無畏乎孟賁矣，以眾力無畏乎烏獲矣，以眾視無畏乎離婁矣，以眾知無畏乎堯、舜矣。夫以眾者，此君人之大寶也。田駢謂齊王曰：「孟賁庶乎患術，而邊境弗患；楚、魏之王，辭言不說，而境內已修備矣，兵士已修用矣；得之眾也」。,CTEXT,呂氏春秋 ,191
適音,耳之情欲聲，心不樂，五音在前弗聽。目之情欲色，心弗樂，五色在前弗視。鼻之情欲芬香，心弗樂，芬香在前弗嗅。口之情欲滋味，心弗樂，五味在前弗食。欲之者，耳目鼻口也；樂之弗樂者，心也。心必和平然後樂，心必樂然後耳目鼻口有以欲之，故樂之務在於和心，和心在於行適。,CTEXT,呂氏春秋 ,127
適音,夫音亦有適。太鉅則志蕩，以蕩聽鉅則耳不容，不容則橫塞，橫塞則振。太小則志嫌，以嫌聽小則耳不充，不充則不詹，不詹則窕。太清則志危，以危聽清則耳谿極，谿極則不鑒，不鑒則竭。太濁則志下，以下聽濁則耳不收，不收則不特，不特則怒。故太鉅、太小、太清、太濁皆非適也。,CTEXT,呂氏春秋 ,127
古樂,樂所由來者尚也，必不可廢。有節有侈，有正有淫矣。賢者以昌，不肖者以亡。昔古朱襄氏之治天下也，多風而陽氣畜積，萬物散解，果實不成，故士達作為五弦瑟，以來陰氣，以定群生。,CTEXT,呂氏春秋 ,83
古樂,昔黃帝令伶倫作為律。伶倫自大夏之西，乃之阮隃之陰，取竹於嶰谿之谷，以生空竅厚鈞者、斷兩節間、其長三寸九分而吹之，以為黃鐘之宮，吹曰「舍少」。次制十二筒，以之阮隃之下，聽鳳皇之鳴，以別十二律。其雄鳴為六，雌鳴亦六，以比黃鐘之宮，適合。黃鐘之宮，皆可以生之，故曰黃鐘之宮，律呂之本。黃帝又命伶倫與榮將鑄十二鐘，以和五音，以施英韶，以仲春之月，乙卯之日，日在奎，始奏之，命之曰咸池。,CTEXT,呂氏春秋 ,188
古樂,帝顓頊生自若水，實處空桑，乃登為帝。惟天之合，正風乃行，其音若熙熙淒淒鏘鏘。帝顓頊好其音，乃令飛龍作效八風之音，命之曰承雲，以祭上帝。乃令鱓先為樂倡，鱓乃偃寢，以其尾鼓其腹，其音英英。,CTEXT,呂氏春秋 ,92
音律,大聖至理之世，天地之氣，合而生風，日至則月鐘其風，以生十二律。仲冬日短至，則生黃鐘。季冬生大呂。孟春生太蔟。仲春生夾鐘。季春生姑洗。孟夏生仲呂。仲夏日長至，則生蕤賓。季夏生林鐘。孟秋生夷則。仲秋生南呂。季秋生無射。孟冬生應鐘。天地之風氣正，則十二律定矣。,CTEXT,呂氏春秋 ,127
蕩兵,古聖王有義兵而無有偃兵。兵之所自來者上矣，與始有民俱。凡兵也者，威也，威也者，力也。民之有威力，性也。性者所受於天也，非人之所能為也，武者不能革，而工者不能移。兵所自來者久矣，黃、炎故用水火矣，共工氏固次作難矣，五帝固相與爭矣。遞興廢，勝者用事。人曰「蚩尤作兵」，蚩尤非作兵也，利其械矣。未有蚩尤之時，民固剝林木以戰矣，勝者為長。長則猶不足治之，故立君。君又不足以治之，故立天子。天子之立也出於君，君之立也出於長，長之立也出於爭。爭鬥之所自來者久矣，不可禁，不可止，故古之賢王有義兵而無有偃兵。,CTEXT,呂氏春秋 ,247
蕩兵,家無怒笞，則豎子嬰兒之有過也立見；國無刑罰，則百姓之悟相侵也立見；天下無誅伐，則諸侯之相暴也立見。故怒笞不可偃於家，刑罰不可偃於國，誅伐不可偃於天下，有巧有拙而已矣。故古之聖王有義兵而無有偃兵。,CTEXT,呂氏春秋 ,97
懷寵,今有人於此，能生死一人，則天下必爭事之矣。義兵之生一人亦多矣，人孰不說？故義兵至，則鄰國之民歸之若流水，誅國之民望之若父母，行地滋遠，得民滋眾，兵不接刃而民服若化。,CTEXT,呂氏春秋 ,82
簡選,世有言曰：「驅市人而戰之，可以勝人之厚祿教卒；老弱罷民，可以勝人之精士練材；離散係系，可以勝人之行陳整齊；鋤櫌白梃，可以勝人之長銚利兵」。此不通乎兵者之論。今有利劍於此，以刺則不中，以擊則不及，與惡劍無擇，為是鬥因用惡劍則不可。簡選精良，兵械銛利，發之則不時，縱之則不當，與惡卒無擇，為是戰因用惡卒則不可。王子慶忌、陳年猶欲劍之利也。簡選精良，兵械銛利，令能將將之，古者有以王者、有以霸者矣，湯、武、齊桓、晉文、吳闔廬是矣。,CTEXT,呂氏春秋 ,212
簡選,吳闔廬選多力者五百人，利趾者三千人，以為前陳，與荊戰，五戰五勝，遂有郢。東征至于庳廬，西伐至于巴、蜀，北迫齊、晉，令行中國。,CTEXT,呂氏春秋 ,62
簡選,故凡兵勢險阻，欲其便也；兵甲器械，欲其利也；選練角材，欲其精也；統率士民，欲其教也。此四者，義兵之助也。時變之應也，不可為而不足專恃。此勝之一策也。,CTEXT,呂氏春秋 ,74
知士,更立衛姬嬰兒校師。』靜郭君泫而曰：『不可，吾不忍為也。』且靜郭君聽辨而為之也，必無今日之患也，此為一也。至於薛，昭陽請以數倍之地易薛，辨又曰：『必聽之。』靜郭君曰：『受薛於先王，雖惡於後王，吾獨謂先王何乎？且先王之廟在薛，吾豈可以先王之廟予楚乎？』又不肯聽辨，此為二也。」宣王太息，動於顏色，曰,CTEXT,呂氏春秋 ,147
審己,齊湣王亡居於衛，晝日步足，謂公玉丹曰：「我已亡矣，而不知其故。吾所以亡者，果何故哉？我當已。」公玉丹答曰：「臣以王為已知之矣，王故尚未之知邪？王之所以亡也者，以賢也。天下之王皆不肖，而惡王之賢也，因相與合兵而攻王，此王之所以亡也。」湣王慨焉太息曰：「賢固若是其苦邪？」此亦不知其所以也，此公玉丹之所以過也。,CTEXT,呂氏春秋 ,153
節喪,審知生，聖人之要也；審知死，聖人之極也。知生也者，不以害生，養生之謂也；知死也者，不以害死，安死之謂也。此二者，聖人之所獨決也。,CTEXT,呂氏春秋 ,64
安死,今有人於此，為石銘置之壟上，曰：「此其中之物，具珠玉玩好財物寶器甚多，不可不抇，抇之必大富，世世乘車食肉。」人必相與笑之，以為大惑。世之厚葬也有似於此。自古及今，未有不亡之國也；無不亡之國者，是無不抇之墓也。以耳目所聞見，齊、荊、燕嘗亡矣，宋、中山已亡矣，趙、魏、韓皆亡矣，其皆故國矣。自此以上者亡國不可勝數，是故大墓無不抇也。而世皆爭為之，豈不悲哉？,CTEXT,呂氏春秋 ,176
安死,魯季孫有喪，孔子往弔之。入門而左，從客也。主人以璵璠收，孔子徑庭而趨，歷級而上，曰：「以寶玉收，譬之猶暴骸中原也。」徑庭歷級，非禮也；雖然，以救過也。,CTEXT,呂氏春秋 ,75
異寶,今以百金與摶黍以示兒子，兒子必取摶黍矣；以龢氏之璧與百金以示鄙人，鄙人必取百金矣；以龢氏之璧、道德之至言以示賢者，賢者必取至言矣。其知彌精，其所取彌精；其知彌觕，其所取彌觕。,CTEXT,呂氏春秋 ,87
異用,萬物不同，而用之於人異也，此治亂存亡死生之原。故國廣巨，兵彊富，未必安也；尊貴高大，未必顯也；在於用之。桀、紂用其材而成其亡，湯、武用其材而成其王。,CTEXT,呂氏春秋 ,74
異用,周文王使人抇池，得死人之骸，吏以聞於文王，文王曰：「更葬之。」吏曰：「此無主矣。」文王曰：「有天下者，天下之主也；有一國者，一國之主也。今我非其主也？」遂令吏以衣棺更葬之。天下聞之曰：「文王賢矣，澤及髊骨，又況於人乎？」或得寶以危其國，文王得杇骨以喻其意，故聖人於物也無不材。,CTEXT,呂氏春秋 ,138
至忠,至忠逆於耳、倒於心，非賢主其孰能聽之？故賢主之所說，不肖主之所誅也。人主無不惡暴劫者，而日致之，惡之何益？今有樹於此，而欲其美也，人時灌之，則惡之，而日伐其根，則必無活樹矣。夫惡聞忠言，乃自伐之精者也。,CTEXT,呂氏春秋 ,101
至忠,荊莊哀王獵於雲夢，射隨兕，中之。申公子培劫王而奪之。王曰：「何其暴而不敬也？」命吏誅之。左右大夫皆進諫曰：「子培，賢者也，又為王百倍之臣，此必有故，願察之也。」不出三月，子培疾而死。荊興師，戰於兩棠，大勝晉，歸而賞有功者。申公子培之弟進請賞於吏曰：「人之有功也於軍旅，臣兄之有功也於車下。」王曰：「何謂也？」對曰：「臣之兄犯暴不敬之名，觸死亡之罪於王之側，其愚心將以忠於君王之身，而持千歲之壽也。臣之兄嘗讀故記曰：『殺隨兕者，不出三月。』是以臣之兄驚懼而爭之，故伏其罪而死。」王令人發平府而視之，於故記果有，乃厚賞之。申公子培，其忠也可謂穆行矣。穆行之意，人知之不為勸，人不知不為沮，行無高乎此矣。,CTEXT,呂氏春秋 ,299
當務,辨而不當論，信而不當理，勇而不當義，法而不當務，惑而乘驥也，狂而操「吳干將」也，大亂天下者，必此四者也。所貴辨者，為其由所論也；所貴信者，為其遵所理也；所貴勇者，為其行義也；所貴法者，為其當務也。,CTEXT,呂氏春秋 ,98
長見,智所以相過，以其長見與短見也。今之於古也，猶古之於後世也。今之於後世，亦猶今之於古也。故審知今則可知古，知古則可知後，古今前後一也。故聖人上知千歲，下知千歲也。,CTEXT,呂氏春秋 ,80
長見,晉平公鑄為大鐘，使工聽之，皆以為調矣。師曠曰：「不調，請更鑄之。」平公曰：「工皆以為調矣。」師曠曰：「後世有知音者，將知鐘之不調也，臣竊為君恥之。」至於師涓，而果知鐘之不調也。是師曠欲善調鐘，以為後世之知音者也。,CTEXT,呂氏春秋 ,106
介立,東方有士焉曰爰旌目，將有適也，而餓於道。狐父之盜曰丘，見而下壺餐以餔之。爰旌目三餔之而後能視，曰：「子何為者也？」曰：「我狐父之人丘也。」爰旌目曰：「譆！汝非盜邪？胡為而食我？吾義不食子之食也。」兩手據地而吐之，不出，喀喀然遂伏地而死。鄭人之下𩌲也，莊蹻之暴郢也，秦人之圍長平也，韓、荊、趙，此三國者之將帥貴人皆多驕矣，其士卒眾庶皆多壯矣，因相暴以相殺，脆弱者拜請以避死，其卒遞而相食，不辨其義，冀幸以得活。如爰旌目已食而不死矣，惡其義而不肯不死，今此相為謀，豈不遠哉？,CTEXT,呂氏春秋 ,235
有始,何謂九野？中央曰鈞天，其星角、亢、氐。東方曰蒼天，其星房、心、尾。東北曰變天，其星箕、斗、牽牛。北方曰玄天，其星婺女、虛、危、營室。西北曰幽天，其星東壁、奎、婁。西方曰顥天，其星胃、昴、畢。西南曰朱天，其星觜嶲、參、東井。南方曰炎天，其星輿鬼、柳、七星。東南曰陽天，其星張、翼、軫。,CTEXT,呂氏春秋 ,141
有始,何謂八風？東北曰炎風，東方曰滔風，東南曰熏風，南方曰巨風，西南曰淒風，西方曰飂風，西北曰厲風，北方曰寒風。何謂六川？河水，赤水，遼水，黑水，江水，淮水。,CTEXT,呂氏春秋 ,76
應同,夫覆巢毀卵，則鳳凰不至；刳獸食胎，則麒麟不來；乾澤涸漁，則龜龍不往。物之從同，不可為記。子不遮乎親，臣不遮乎君。君同則來，異則去。故君雖尊，以白為黑，臣不能聽；父雖親，以黑為白，子不能從。黃帝曰：「芒芒昧昧，因天之威，與元同氣。」故曰同氣賢於同義，同義賢於同力，同力賢於同居，同居賢於同名。帝者同氣，王者同義，霸者同力，勤者同居則薄矣，亡者同名則觕矣。其智彌觕者，其所同彌觕；其智彌精者，其所同彌精；故凡用意不可不精。夫精，五帝三王之所以成也。成齊類同皆有合，故堯為善而眾善至，桀為非而眾非來。商箴云：「天降災布祥，並有其職」，以言禍福人或召之也。故國亂非獨亂也，又必召寇。獨亂未必亡也，召寇則無以存矣。,CTEXT,呂氏春秋 ,302
應同,凡兵之用也，用於利，用於義。攻亂則脆，脆則攻者利。攻亂則義，義則攻者榮。榮且利，中主猶且為之，況於賢主乎？故割地寶器，卑辭屈服，不足以止攻，惟治為足。治則為利者不攻矣，為名者不伐矣。凡人之攻伐也，非為利則因為名也，名實不得，國雖彊大者，曷為攻矣？解在乎史墨來而輟不襲衛，趙簡子可謂知動靜矣。,CTEXT,呂氏春秋 ,145
去尤,世之聽者，多有所尤，多有所尤則聽必悖矣。所以尤者多故，其要必因人所喜，與因人所惡。東面望者不見西牆，南鄉視者不睹北方，意有所在也。,CTEXT,呂氏春秋 ,65
去尤,邾之故法，為甲裳以帛。公息忌謂邾君曰：「不若以組。凡甲之所以為固者，以滿竅也。今竅滿矣，而任力者半耳。且組則不然，竅滿則盡任力矣。」邾君以為然，曰：「將何所以得組也？」公息忌對曰：「上用之則民為之矣。」邾君曰：「善。」下令，令官為甲必以組。公息忌知說之行也，因令其家皆為組。人有傷之者曰：「公息忌之所以欲用組者，其家多為組也。」邾君不說，於是復下令，令官為甲無以組。此邾君之有所尤也。為甲以組而便，公息忌雖多為組何傷也？以組不便，公息忌雖無組，亦何益也？為組與不為組，不足以累公息忌之說。用組之心，不可不察也。,CTEXT,呂氏春秋 ,255
謹聽,夫堯惡得賢天下而試舜？舜惡得賢天下而試禹？斷之於耳而已矣。耳之可以斷也，反性命之情也。今夫惑者，非知反性命之情，其次非知觀於五帝、三王之所以成也，則奚自知其世之不可也？奚自知其身之不逮也？太上知之，其次知其不知。不知則問，不能則學。周箴曰：「夫自念斯，學德未暮。」學賢問，三代之所以昌也。不知而自以為知，百禍之宗也。名不徒立，功不自成，國不虛存，必有賢者。賢者之道，牟而難知，妙而難見。故見賢者而不聳則不惕於心，不惕於心則知之不深。不深知賢者之所言，不祥莫大焉。,CTEXT,呂氏春秋 ,231
謹聽,主賢世治則賢者在上，主不肖世亂則賢者在下。今周室既滅，而天子已絕。亂莫大於無天子，無天子則彊者勝弱，眾者暴寡，以兵相殘，不得休息，今之世當之矣。故當今之世，求有道之士，則於四海之內、山谷之中、僻遠幽閒之所，若此則幸於得之矣。得之則何欲而不得？何為而不成？太公釣於滋泉，遭紂之世也，故文王得之而王。文王，千乘也；紂，天子也。天子失之而千乘得之，知之與不知也。諸眾齊民，不待知而使，不待禮而令。若夫有道之士，必禮必知，然後其智能可盡。解在乎勝書之說周公，可謂能聽矣；齊桓公之見小臣稷、魏文侯之見田子方也，皆可謂能禮士矣。,CTEXT,呂氏春秋 ,258
諭大,昔舜欲旗古今而不成，既足以成帝矣。禹欲帝而不成，既足以正殊俗矣。湯欲繼禹而不成，既足以服四荒矣。武王欲及湯而不成，既足以王道矣。五伯欲繼三王而不成，既足以為諸侯長矣。孔丘、墨翟欲行大道於世而不成，既足以成顯名矣。夫大義之不成，既有成矣已。夏書曰：「天子之德廣運，乃神，乃武乃文。」故務在事，事在大。,CTEXT,呂氏春秋 ,149
孝行,曾子曰：「先王之所以治天下者五：貴德，貴貴，貴老，敬長，慈幼。此五者，先王之所以定天下也。所謂貴德，為其近於聖也。所謂貴貴，為其近於君也。所謂貴老，為其近於親也。所謂敬長，為其近於兄也。所謂慈幼，為其近於弟也。」,CTEXT,呂氏春秋 ,106
孝行,曾子曰：「父母生之，子弗敢殺。父母置之，子弗敢廢。父母全之，子弗敢闕。故舟而不游，道而不徑，能全支體，以守宗廟，可謂孝矣。」,CTEXT,呂氏春秋 ,62
孝行,樂正子春下堂而傷足，瘳而數月不出，猶有憂色。門人問之曰：「夫子下堂而傷足，瘳而數月不出，猶有憂色，敢問其故？」樂正子春曰：「善乎而問之。吾聞之曾子，曾子聞之仲尼：父母全而生之，子全而歸之，不虧其身，不損其形，可謂孝矣。君子無行咫步而忘之。余忘孝道，是以憂。」故曰：身者非其私有也，嚴親之遺躬也。,CTEXT,呂氏春秋 ,147
本味,伯牙鼓琴，鍾子期聽之，方鼓琴而志在太山，鍾子期曰：「善哉乎鼓琴，巍巍乎若太山。」少選之間，而志在流水，鍾子期又曰：「善哉乎鼓琴，湯湯乎若流水。」鍾子期死，伯牙破琴絕弦，終身不復鼓琴，以為世無足復為鼓琴者。非獨琴若此也，賢者亦然。雖有賢者，而無禮以接之，賢奚由盡忠？猶御之不善，驥不自千里也。,CTEXT,呂氏春秋 ,145
本味,果之美者：沙棠之實；常山之北，投淵之上，有百果焉，群帝所食；箕山之東，青島之所，有甘櫨焉；江浦之橘；雲夢之柚。漢上石耳。所以致之馬之美者，青龍之匹，遺風之乘。非先為天子，不可得而具。天子不可彊為，必先知道。道者止彼在己，己成而天子成，天子成則至味具。故審近所以知遠也，成己所以成人也。聖人之道要矣，豈越越多業哉！」,CTEXT,呂氏春秋 ,157
首時,聖人之於事，似緩而急、似遲而速以待時。王季歷困而死，文王苦之，有不忘羑里之醜，時未可也。武王事之，夙夜不懈，亦不忘王門之辱，立十二年，而成甲子之事。時固不易得。太公望，東夷之士也，欲定一世而無其主，聞文王賢，故釣於渭以觀之。,CTEXT,呂氏春秋 ,112
義賞,昔晉文公將與楚人戰於城濮，召咎犯而問曰：「楚眾我寡，奈何而可？」咎犯對曰：「臣聞繁禮之君，不足於文；繁戰之君，不足於詐。君亦詐之而已。」文公以咎犯言告雍季，雍季曰：「竭澤而漁，豈不獲得？而明年無魚。焚藪而田，豈不獲得？而明年無獸。詐偽之道，雖今偷可，後將無復，非長術也。」文公用咎犯之言，而敗楚人於城濮。反而為賞，雍季在上。左右諫曰：「城濮之功，咎犯之謀也。君用其言而賞後其身，或者不可乎！」文公曰：「雍季之言，百世之利也。咎犯之言，一時之務也。焉有以一時之務先百世之利者乎？」孔子聞之曰：「臨難用詐，足以卻敵。反而尊賢，足以報德。文公雖不終始，足以霸矣。」賞重則民移之，民移之則成焉。成乎詐，其成毀，其勝敗。天下勝者眾矣，而霸者乃五，文公處其一，知勝之所成也。勝而不知勝之所成，與無勝同。秦勝於戎而敗乎殽，楚勝於諸夏而敗乎柏舉。武王得之矣，故一勝而王天下。眾詐盈國，不可以為安，患非獨外也。,CTEXT,呂氏春秋 ,396
遇合,陳有惡人焉，曰敦洽讎糜，雄顙廣顏，色如浹赬，垂眼臨鼻，長肘而盭。陳侯見而甚說之，外使治其國，內使制其身。楚合諸侯，陳侯病不能往，使敦洽讎糜往謝焉。楚王怪其名而先見之。客有進狀有惡其名言有惡狀，楚王怒，合大夫而告之，曰：「陳侯不知其不可使，是不知也；知而使之，是侮也；侮且不智，不可不攻也。」興師伐陳，三月然後喪。惡足以駭人，言足以喪國，而友之足於陳侯而無上也，至於亡而友不衰。夫不宜遇而遇者則必廢，宜遇而不遇者，此國之所以亂，世之所以衰也。天下之民，其苦愁勞務從此生。凡舉人之本，太上以志，其次以事，其次以功。三者弗能，國必殘亡，群孽大至，身必死殃，年得至七十、九十猶尚幸。賢聖之後，反而孽民，是以賊其身，豈能獨哉？,CTEXT,呂氏春秋 ,308
必己,莊子行於山中，見木甚美，長大，枝葉盛茂，伐木者止其旁而弗取，問其故，曰：「無所可用。」莊子曰：「此以不材得終其天年矣。」出於山，及邑，舍故人之家。故人喜，具酒肉，令豎子為殺鴈饗之。豎子請曰：「其一鴈能鳴，一鴈不能鳴，請奚殺？」主人之公曰：「殺其不能鳴者。」明日，弟子問於莊子曰：「昔者山中之木以不材得終天年，主人之鴈以不材死，先生將何以處？」莊子笑曰：「周將處於材、不材之間。材、不材之間，似之而非也，故未免乎累。若夫道德則不然：無訝無訾，一龍一蛇，與時俱化，而無肯專為；一上一下，以禾為量，而浮游乎萬物之祖，物物而不物於物，則胡可得而累？此神農、黃帝之所法。若夫萬物之情、人倫之傳則不然：成則毀，大則衰，廉則剉，尊則虧，直則骫，合則離，愛則隳，多智則謀，不肖則欺，胡可得而必？」,CTEXT,呂氏春秋 ,340
慎大,桀為無道，暴戾頑貪，天下顫恐而患之，言者不同，紛紛分分，其情難得。干辛任威，凌轢諸侯，以及兆民，賢良鬱怨。殺彼龍逢，以服群凶。眾庶泯泯，皆有遠志，莫敢直言，其生若驚。大臣同患，弗周而畔。桀愈自賢，矜過善非，主道重塞，國人大崩。湯乃惕懼，憂天下之不寧，欲令伊尹往視曠夏，恐其不信，湯由親自射伊尹。伊尹奔夏三年，反報于亳，曰：「桀迷惑於末嬉，好彼琬、琰，不恤其眾，眾志不堪，上下相疾，民心積怨，皆曰『上天弗恤，夏命其卒』。」湯謂伊尹曰：「若告我曠夏盡如詩。」湯與伊尹盟，以示必滅夏。伊尹又復往視曠夏，聽於末嬉。末嬉言曰：「今昔天子夢西方有日，東方有日，兩日相與鬥，西方日勝，東方日不勝。」伊尹以告湯。商涸旱，湯猶發師，以信伊尹之盟，故令師從東方出於國，西以進。未接刃而桀走，逐之至大沙，身體離散，為天下戮，不可正諫，雖後悔之，將可奈何？湯立為天子，夏民大說，如得慈親，朝不易位，農不去疇，商不變肆，親郼如夏。此之謂至公，此之謂至安，此之謂至信。盡行伊尹之盟，不避旱殃，祖伊尹世世享商。,CTEXT,呂氏春秋 ,440
慎大,趙襄子攻翟，勝老人、中人，使使者來謁之，襄子方食摶飯，有憂色。左右曰：「一朝而兩城下，此人之所以喜也，今君有憂色何？」襄子曰：「江河之大也，不過三日；飄風暴雨，日中不須臾。今趙氏之德行，無所於積，一朝而兩城下，亡其及我乎？」孔子聞之曰：「趙氏其昌乎！」夫憂所以為昌也，而喜所以為亡也；勝非其難者也，持之其難者也。賢主以此持勝，故其福及後世。齊、荊、吳、越皆嘗勝矣，而卒取亡，不達乎持勝也。唯有道之主能持勝。孔子之勁，舉國門之關，而不肯以力聞；墨子為守攻，公輸般服，而不肯以兵加。善持勝者，以術彊弱。,CTEXT,呂氏春秋 ,249
權勳,中山之國有厹繇者。智伯欲攻之而無道也，為鑄大鐘，方車二軌以遺之。厹繇之君將斬岸堙谿以迎鐘。赤章蔓枝諫曰：「《詩》云：『唯則定國。』我胡則以得是於智伯？夫智伯之為人也貪而無信，必欲攻我而無道也，故為大鐘，方車二軌以遺君。君因斬岸堙谿以迎鐘，師必隨之。」弗聽。有頃，諫之，君曰：「大國為懽，而子逆之，不祥。子釋之。」赤章蔓枝曰：「為人臣不忠貞，罪也；忠貞不用，遠身可也。」斷轂而行，至衛七日而厹繇亡。欲鐘之心勝也，欲鐘之心勝則安厹繇之說塞矣。凡聽說，所勝不可不審也，故太上先勝。,CTEXT,呂氏春秋 ,237
下賢,魏文侯見段干木，立倦而不敢息，反見翟黃，踞於堂而與之言。翟黃不說。文侯曰：「段干木官之則不肯，祿之則不受。今女欲官則相位，欲祿則上卿，既受吾實，又責吾禮，無乃難乎？」故賢主之畜人也，不肯受實者其禮之。禮士莫高乎節欲，欲節則令行矣，文侯可謂好禮士矣。好禮士故南勝荊於連隄；東勝齊於長城，虜齊侯，獻諸天子，天子賞文侯以上卿。,CTEXT,呂氏春秋 ,160
報更,國雖小，其食足以食天下之賢者，其車足以乘天下之賢者，其財足以禮天下之賢者，與天下之賢者為徒，此文王之所以王也。今雖未能王，其以為安也，不亦易乎？此趙宣孟之所以免也，周昭文君之所以顯也，孟嘗君之所以卻荊兵也。古之大立功名與安國免身者，其道無他，其必此之由也。堪士不可以驕恣屈也。,CTEXT,呂氏春秋 ,138
報更,孟嘗君前在於薛，荊人攻之。淳于髡為齊使於荊，還反，過於薛。孟嘗君令人禮貌而親郊送之，謂淳于髡曰：「荊人攻薛，夫子弗為憂，文無以復待矣。」淳于髡曰：「敬聞命矣。」至於齊，畢報。王曰：「何見於荊？」對曰：「荊甚固，而薛亦不量其力。」王曰：「何謂也？」對曰：「薛不量其力，而為先王立清廟，荊固而攻薛，薛清廟必危，故曰薛不量其力，而荊亦甚固。」齊王知顏色，曰：「嘻！先君之廟在焉。」疾舉兵救之，由是薛遂全。顛蹙之請，坐拜之謁，雖得則薄矣。故善說者，陳其勢，言其方，見人之急也，若自在危厄之中，豈用彊力哉？彊力則鄙矣。說之不聽也，任不獨在所說，亦在說者。,CTEXT,呂氏春秋 ,272
順說,惠盎見宋康王。康王蹀足謦欬，疾言曰：「寡人之所說者勇有力，而無為仁義者。客將何以教寡人？」惠盎對曰：「臣有道於此，使人雖勇，刺之不入；雖有力，擊之弗中。大王獨無意邪？」王曰：「善！此寡人所欲聞也。」惠盎曰：「夫刺之不入，擊之不中，此猶辱也。臣有道於此，使人雖有勇弗敢刺，雖有力不敢擊。大王獨無意邪？」王曰：「善！此寡人之所欲知也。」惠盎曰：「夫不敢刺、不敢擊，非無其志也。臣有道於此，使人本無其志也。大王獨無意邪？」王曰：「善！此寡人之所願也。」惠盎曰：「夫無其志也，未有愛利之心也。臣有道於此，使天下丈夫女子莫不驩然皆欲愛利之，此其賢於勇有力也，居四累之上。大王獨無意邪？」王曰：「此寡人之所欲得。」惠盎對曰：「孔、墨是也。孔丘、墨翟，無地為君，無官為長，天下丈夫女子莫不延頸舉踵而願安利之。今大王，萬乘之主也，誠有其志，則四境之內皆得其利矣，其賢於孔、墨也遠矣。」宋王無以應。惠盎趨而出。宋王謂左右曰：「辨矣。客之以說服寡人也。」宋王，俗主也，而心猶可服，因矣。因則貧賤可以勝富貴矣，小弱可以制彊大矣。,CTEXT,呂氏春秋 ,453
順說,田贊衣補衣而見荊王。荊王曰：「先生之衣何其惡也？」田贊對曰：「衣又有惡於此者也。」荊王曰：「可得而聞乎？」對曰：「甲惡於此。」王曰：「何謂也？」對曰：「冬日則寒，夏日則暑，衣無惡乎甲者。贊也貧，故衣惡也。今大王，萬乘之主也，富貴無敵，而好衣民以甲，臣弗得也。意者為其義邪？甲之事，兵之事也，刈人之頸，刳人之腹，隳人之城郭，刑人之父子也，其名又甚不榮。意者為其實邪？苟慮害人，人亦必慮害之；苟慮危人，人亦必慮危之。其實人則甚不安。之二者，臣為大王無取焉。」荊王無以應。說雖未大行，田贊可謂能立其方矣。若夫偃息之義，則未之識也。,CTEXT,呂氏春秋 ,262
不廣,管子、鮑叔佐齊桓公舉事，齊之東鄙人有常致苦者。管子死，豎刁、易牙用，國之人常致不苦，不知致苦，卒為齊國良工，澤及子孫。知大禮，知大禮雖不知國可也。,CTEXT,呂氏春秋 ,73
貴因,三代所寶莫如因，因則無敵。禹通三江、五湖，決伊闕，溝迴陸，注之東海，因水之力也。舜一徙成邑，再徙成都，三徙成國，而堯授之禪位，因人之心也。湯、武以千乘制夏、商，因民之欲也。如秦者立而至，有車也；適越者坐而至，有舟也。秦、越，遠塗也，竫立安坐而至者，因其械也。,CTEXT,呂氏春秋 ,129
貴因,武王使人候殷，反報岐周曰：「殷其亂矣。」武王曰：「其亂焉至？」對曰：「讒慝勝良。」武王曰：「尚未也。」又復往，反報曰：「其亂加矣。」武王曰：「焉至？」對曰：「賢者出走矣。」武王曰：「尚未也。」又往，反報曰：「其亂甚矣。」武王曰：「焉至？」對曰：「百姓不敢誹怨矣。」武王曰：「嘻！」遽告太公。太公對曰：「讒慝勝良，命曰戮；賢者出走，命曰崩；百姓不敢誹怨，命曰刑勝。其亂至矣，不可以駕矣。」故選車三百，虎賁三千，朝要甲子之期，而紂為禽，則武王固知其無與為敵也。因其所用，何敵之有矣？,CTEXT,呂氏春秋 ,239
察今,荊人欲襲宋，使人先表澭水。澭水暴益，荊人弗知，循表而夜涉，溺死者千有餘人，軍驚而壞都舍。嚮其先表之時可導也，今水已變而益多矣，荊人尚猶循表而導之，此其所以敗也。今世之主，法先王之法也，有似於此。其時已與先王之法虧矣，而曰「此先王之法也」而法之以為治，豈不悲哉？故治國無法則亂，守法而弗變則悖，悖亂不可以持國。世易時移，變法宜矣。譬之若良醫，病萬變，藥亦萬變。病變而藥不變，嚮之壽民，今為殤子矣。故凡舉事必循法以動，變法者因時而化。若此論則無過務矣。,CTEXT,呂氏春秋 ,224
先識,晉太史屠黍見晉之亂也，見晉公之驕而無德義也，以其圖法歸周。周威公見而問焉，曰：「天下之國孰先亡？」對曰：「晉先亡。」威公問其故。對曰：「臣比在晉也，不敢直言。示晉公以天妖，日月星辰之行多以不當，曰：『是何能為？』又示以人事多不義，百姓皆鬱怨，曰：『是何能傷？』又示以鄰國不服，賢良不舉，曰：『是何能害？』如是，是不知所以亡也，故臣曰晉先亡也。」居三年，晉果亡。威公又見屠黍而問焉，曰：「孰次之？」對曰：「中山次之。」威公問其故。對曰：「天生民而令有別。有別，人之義也，所異於禽獸麋鹿也，君臣上下之所以立也。中山之俗，以晝為夜，以夜繼日，男女切倚，固無休息，康樂，歌謠好悲。其主弗知惡。此亡國之風也。臣故曰中山次之。」居二年，中山果亡。威公又見屠黍而問焉，曰：「孰次之？」屠黍不對。威公固問焉。對曰：「君次之。」威公乃懼。求國之長者，得義蒔、田邑而禮之，得史驎、趙駢以為諫臣，去苛令三十九物，以告屠黍。對曰：「其尚終君之身乎！」曰：「臣聞之：國之興也，天遺之賢人與極言之士；國之亡也，天遺之亂人與善諛之士。」威公薨，肂，九月不得葬，周乃分為二。故有道者之言也，不可不重也。,CTEXT,呂氏春秋 ,485
觀世,天下雖有有道之士，國猶少。千里而有一士，比肩也；累世而有一聖人，繼踵也。士與聖人之所自來，若此其難也，而治必待之，治奚由至？雖幸而有，未必知也，不知則與無賢同。此治世之所以短，而亂世之所以長也。故王者不四，霸者不六，亡國相望，囚主相及。得士則無此之患。此周之所封四百餘，服國八百餘，今無存者矣，雖存皆嘗亡矣。賢主知其若此也，故日慎一日，以終其世。譬之若登山，登山者，處已高矣，左右視，尚巍巍焉山在其上。賢者之所與處，有似於此。身已賢矣，行已高矣，左右視，尚盡賢於己。故周公旦曰：「不如吾者，吾不與處，累我者也；與我齊者，吾不與處，無益我者也。」惟賢者必與賢於己者處。賢者之可得與處也，禮之也。主賢世治，則賢者在上；主不肖世亂，則賢者在下。今周室既滅，天子既廢。亂莫大於無天子，無天子則彊者勝弱，眾者暴寡，以兵相剗，不得休息，而佞進，今之世當之矣。故欲求有道之士，則於江河之上，山谷之中，僻遠幽閒之所，若此則幸於得之矣。太公釣於滋泉，遭紂之世也，故文王得之。文王千乘也，紂天子也，天子失之，而千乘得之，知之與不知也。諸眾齊民，不待知而使，不待禮而令；若夫有道之士，必禮必知，然後其智能可盡也。,CTEXT,呂氏春秋 ,495
知接,管仲有疾。桓公往問之曰：「仲父之疾病矣，將何以教寡人？」管仲曰：「齊鄙人有諺曰：『居者無載，行者無埋。』今臣將有遠行，胡可以問？」桓公曰：「願仲父之無讓也。」管仲對曰：「願君之遠易牙、豎刀、常之巫、衛公子啟方。」公曰：「易牙烹其子以慊寡人，猶尚可疑邪？」管仲對曰：「人之情，非不愛其子也，其子之忍，又將何有於君？」公又曰：「豎刀自宮以近寡人，猶尚可疑耶？」管仲對曰：「人之情，非不愛其身也，其身之忍，又將何有於君？」公又曰：「常之巫審於死生，能去苛病，猶尚可疑邪？」管仲對曰：「死生命也，苛病失也。君不任其命，守其本，而恃常之巫，彼將以此無不為也。」公又曰：「衛公子啟方事寡人十五年矣，其父死而不敢歸哭，猶尚可疑邪？」管仲對曰：「人之情，非不愛其父也，其父之忍，又將何有於君？」公曰：「諾。」管仲死,CTEXT,呂氏春秋 ,349
悔過,乃矯鄭伯之命以勞之，曰：「寡君固聞大國之將至久矣。大國不至，寡君與士卒竊為大國憂，日無所與焉，惟恐士卒罷弊與糗糧匱乏。何其久也，使人臣犒勞以璧，膳以十二牛。」秦三帥對曰：「寡君之無使也，使其三臣丙也、秫也、視也於東邊候㬐之道，過是，以迷惑陷入大國之地。」不敢固辭，再拜稽首受之。三帥乃懼而謀曰：「我行數千里、數絕諸侯之地以襲人，未至而人已先知之矣，此其備必已盛矣。」還師去之。當是時也，晉文公適薨，未葬。先軫言於襄公，曰：「秦師不可不擊也，臣請擊之。」襄公曰：「先君薨，尸在堂，見秦師利而因擊之，無乃非為人子之道歟？」先軫曰：「不弔吾喪，不憂吾哀，是死吾君而弱其孤也。若是而擊，可大彊。臣請擊之。」襄公不得已而許之。先軫遏秦師於殽而擊之，大敗之，獲其三帥以歸。繆公聞之，素服廟臨，以說於眾曰：「天不為秦國，使寡人不用蹇叔之諫，以至於此患。」此繆公非欲敗於殽也，智不至也。智不至則不信。言之不信，師之不反也從此生，故不至之為害大矣。,CTEXT,呂氏春秋 ,415
樂成,是不忠也。愚與不忠，不可效也。」魏王無以應之。明日，召史起而問焉，曰：「漳水猶可以灌鄴田乎？」史起對曰：「可。」王曰：「子何不為寡人為之？」史起曰：「臣恐王之不能為也。」王曰：「子誠能為寡人為之，寡人盡聽子矣。」史起敬諾，言之於王曰：「臣為之，民必大怨臣。大者死,CTEXT,呂氏春秋 ,131
正名,尹文曰：「今有人於此，將治其國，民有非則非之，民無非則非之，民有罪則罰之，民無罪則罰之，而惡民之難治可乎？」王曰：「不可。」尹文曰：「竊觀下吏之治齊也，方若此也。」王曰：「使寡人治信若是，則民雖不治，寡人弗怨也。意者未至然乎。」尹文曰：「言之不敢無說。請言其說。王之令曰：『殺人者死,CTEXT,呂氏春秋 ,141
審分,凡人主必審分，然後治可以至，姦偽邪辟之塗可以息，惡氣苛疾無自至。夫治身與治國，一理之術也。今以眾地者，公作則遲，有所匿其力也；分地則速，無所匿遲也。主亦有地，臣主同地，則臣有所匿其邪矣，主無所避其累矣。,CTEXT,呂氏春秋 ,101
審分,王良之所以使馬者，約審之以控其轡，而四馬莫敢不盡力。有道之主，其所以使群臣者亦有轡。其轡何如？正名審分，是治之轡已。故按其實而審其名，以求其情；聽其言而察其類，無使放悖。夫名多不當其實、而事多不當其用者，故人主不可以不審名分也。不審名分，是惡壅而愈塞也。壅塞之任，不在臣下，在於人主。堯、舜之臣不獨義，湯、禹之臣不獨忠，得其數也；桀、紂之臣不獨鄙，幽、厲之臣不獨辟，失其理也。,CTEXT,呂氏春秋 ,188
任數,且夫耳目知巧，固不足恃，惟脩其數、行其理為可。韓昭釐侯視所以祠廟之牲，其豕小，昭釐侯令官更之。官以是豕來也，昭釐侯曰：「是非嚮者之豕邪？」官無以對。命吏罪之。從者曰：「君王何以知之？」君曰：「吾以其耳也。」申不害聞之，曰：「何以知其聾？以其耳之聰也。何以知其盲？以其目之明也。何以知其狂？以其言之當也。故曰去聽無以聞則聰，去視無以見則明，去智無以知則公。去三者不任則治，三者任則亂。」以此言耳目心智之不足恃也。耳目心智，其所以知識甚闕，其所以聞見甚淺。以淺闕博居天下、安殊俗、治萬民，其說固不行。十里之間而耳不能聞，帷牆之外而目不能見，三畝之宮而心不能知。其以東至開梧、南撫多𩖍、西服壽靡、北懷儋耳，若之何哉？故君人者，不可不察此言也。治亂安危存亡，其道固無二也。故至智棄智，至仁忘仁，至德不德。無言無思，靜以待時，時至而應，心暇者勝。凡應之理，清淨公素，而正始卒；焉此治紀，無唱有和，無先有隨。古之王者，其所為少，其所因多。因者，君術也；為者，臣道也。為則擾矣，因則靜矣。因冬為寒，因夏為暑，君奚事哉？故曰君道無知無為，而賢於有知有為，則得之矣。,CTEXT,呂氏春秋 ,474
勿躬,大橈作甲子，黔如作虜首，容成作厤，羲和作占日，尚儀作占月，后益作占歲，胡曹作衣，夷羿作弓，祝融作市，儀狄作酒，高元作室，虞姁作舟，伯益作井，赤冀作臼，乘雅作駕，寒哀作御，王冰作服牛，史皇作圖，巫彭作醫，巫咸作筮，此二十官者，聖人之所以治天下也。聖王不能二十官之事，然而使二十官盡其巧、畢其能，聖王在上故也。聖王之所不能也、所以能之也，所不知也、所以知之也。養其神、脩其德而化矣，豈必勞形愁弊耳目哉？是故聖王之德，融乎若月之始出，極燭六合而無所窮屈；昭乎若日之光，變化萬物而無所不行。神合乎太一，生無所屈，而意不可障；精通乎鬼神，深微玄妙，而莫見其形。今日南面，百邪自正，而天下皆反其情，黔首畢樂其志、安育其性、而莫為不成。故善為君者，矜服性命之情，而百官已治矣，黔首已親矣，名號已章矣。,CTEXT,呂氏春秋 ,343
勿躬,管子復於桓公，曰：「墾田大邑，辟土藝粟，盡地力之利，臣不若甯速，請置以為大田。登降辭讓，進退閑習，臣不若隰朋，請置以為大行。蚤入晏出，犯君顏色，進諫必忠，不辟死亡，不重貴富，臣不若東郭牙，請置以為大諫臣。平原廣城，車不結軌，士不旋踵，鼓之，三軍之士，視死如歸，臣不若王子城父，請置以為大司馬。決獄折中，不殺不辜，不誣無罪，臣不若弦章，請置以為大理。君若欲治國彊兵，則五子者足矣；君欲霸王，則夷吾在此。」桓公曰：「善。」令五子皆任其事，以受令於管子。十年，九合諸侯，一匡天下，皆夷吾與五子之能也。管子，人臣也，不任己之不能，而以盡五子之能，況於人主乎？人主知能、不能之可以君民也，則幽詭愚險之言無不職矣，百官有司之事畢力竭智矣。五帝三皇之君民也，下固不過畢力竭智也。夫君人而知無恃其能、勇、力、誠、信，則近之矣。凡君也者，處平靜、任德化以聽其要，若此則形性彌羸，而耳目愈精；百官慎職，而莫敢愉綖；人事其事，以充其名。名實相保，之謂知道。,CTEXT,呂氏春秋 ,417
慎勢,王者之封建也，彌近彌大，彌遠彌小，海上有十里之諸侯。以大使小，以重使輕，以眾使寡，此王者之所以家以完也。故曰，以滕、費則勞，以鄒、魯則逸，以宋、鄭則猶倍日而馳也，以齊、楚則舉而加綱旃而已矣。所用彌大，所欲彌易。,CTEXT,呂氏春秋 ,105
慎勢,齊簡公有臣曰諸御鞅，諫於簡公曰：「陳成常與宰予，之二臣者甚相憎也，臣恐其相攻也。相攻唯固則危上矣。願君之去一人也。」簡公曰：「非而細人所能識也。」居無幾何，陳成常果攻宰予於庭，即簡公於廟。簡公喟焉太息曰：「余不能用鞅之言，以至此患也。」失其數，無其勢，雖悔無聽鞅也與無悔同，是不知恃可恃而恃不恃也。周鼎著象，為其理之通也。理通，君道也。,CTEXT,呂氏春秋 ,168
執一,田駢以道術說齊。齊王應之曰：「寡人所有者齊國也，願聞齊國之政。」田駢對曰：「臣之言，無政而可以得政。譬之若林木，無材而可以得材。願王之自取齊國之政也。駢猶淺言之也，博言之，豈獨齊國之政哉？變化應來而皆有章，因性任物而莫不宜當，彭祖以壽，三代以昌，五帝以昭，神農以鴻。」,CTEXT,呂氏春秋 ,134
審應,人主出聲應容，不可不審。凡主有識，言不欲先。人唱我和，人先我隨。以其出為之入，以其言為之名，取其實以責其名，則說者不敢妄言，而人主之所執其要矣。,CTEXT,呂氏春秋 ,72
審應,趙惠王謂公孫龍曰：「寡人事偃兵十餘年矣而不成，兵不可偃乎？」公孫龍對曰：「偃兵之意，兼愛天下之心也。兼愛天下，不可以虛名為也，必有其實。今藺、離石入秦，而王縞素布總；東攻齊得城，而王加膳置酒。秦得地而王布總，齊亡地而王加膳，所非兼愛之心也。此偃兵之所以不成也。」今有人於此，無禮慢易而求敬，阿黨不公而求令，煩號數變而求靜，暴戾貪得而求定，雖黃帝猶若困。,CTEXT,呂氏春秋 ,176
重言,齊桓公與管仲謀伐莒，謀未發而聞於國，桓公怪之曰：「與仲父謀伐莒，謀未發而聞於國，其故何也？」管仲曰：「國必有聖人也。」桓公曰：「譆！日之役者，有執蹠𤹇而上視者，意者其是邪？」乃令復役，無得相代。少頃，東郭牙至。管仲曰：「此必是已。」乃令賓者延之而上，分級而立。管子曰：「子邪言伐莒者？」對曰：「然。」管仲曰：「我不言伐莒，子何故言伐莒？」對曰：「臣聞君子善謀，小人善意。臣竊意之也。」管仲曰：「我不言伐莒，子何以意之？」對曰：「臣聞君子有三色：顯然喜樂者，鐘鼓之色也；湫然清靜者，衰絰之色也；艴然充盈，手足矜者，兵革之色也。日者臣望君之在臺上也，艴然充盈，手足矜者，此兵革之色也。君呿而不吟，所言者『莒』也；君舉臂而指，所當者莒也。臣竊以慮諸侯之不服者，其惟莒乎。臣故言之。」凡耳之聞以聲也，今不聞其聲，而以其容與臂，是東郭牙不以耳聽而聞也。桓公、管仲雖善匿，弗能隱矣。故聖人聽於無聲，視於無形，詹何、田子方、老耽是也。,CTEXT,呂氏春秋 ,410
精諭,晉襄公使人於周曰：「弊邑寡君寢疾，卜以守龜曰：『三塗為祟。』弊邑寡君使下臣願藉途而祈福焉。」天子許之。朝，禮使者事畢，客出。萇弘謂劉康公曰：「夫祈福於三塗，而受禮於天子，此柔嘉之事也，而客武色，殆有他事，願公備之也。」劉康公乃儆戎車卒士以待之。晉果使祭事先，因令楊子將卒十二萬而隨之，涉於棘津，襲聊阮、梁、蠻氏，滅三國焉。此形名不相當，聖人之所察也，萇弘則審矣。故言不足以斷小事，唯知言之謂者可為。,CTEXT,呂氏春秋 ,199
離謂,洧水甚大，鄭之富人有溺者。人得其死者。富人請贖之，其人求金甚多，以告鄧析。鄧析曰：「安之。人必莫之賣矣。」得死者患之，以告鄧析。鄧析又答之曰：「安之。此必無所更買矣。」夫傷忠臣者，有似於此也。夫無功不得民，則以其無功不得民傷之；有功得民，則又以其有功得民傷之。人主之無度者，無以知此，豈不悲哉？比干、萇弘以此死，箕子、商容以此窮，周公、召公以此疑，范蠡、子胥以此流，死生存亡安危，從此生矣。,CTEXT,呂氏春秋 ,195
淫辭,孔穿、公孫龍相與論於平原君所，深而辯，至於藏三牙，公孫龍言藏之三牙甚辯，孔穿不應，少選，辭而出。明日，孔穿朝。平原君謂孔穿曰：「昔者公孫龍之言甚辯。」孔穿曰：「然。幾能令藏三牙矣。雖然難。願得有問於君，謂藏三牙甚難而實非也，謂藏兩牙甚易而實是也，不知君將從易而是者乎？將從難而非者乎？」平原君不應。明日，謂公孫龍曰：「公無與孔穿辯。」,CTEXT,呂氏春秋 ,167
淫辭,荊柱國莊伯令其父「視曰」，日「在天」；「視其奚如」？曰「正圓」；「視其時」，日「當今」。令謁者「駕」，曰「無馬」。令涓人「取冠」，「進上」。問「馬齒」，圉人曰「齒十二與牙三十」。人有任臣不亡者，臣亡，莊伯決之，任者無罪。,CTEXT,呂氏春秋 ,110
不屈,匡章謂惠子於魏王之前曰：「蝗螟，農夫得而殺之，奚故？為其害稼也。今公行，多者數百乘，步者數百人；少者數十乘，步者數十人。此無耕而食者，其害稼亦甚矣。」惠王曰：「惠子施也，難以辭與公相應。雖然，請言其志。惠子曰：『今之城者，或者操大築乎城上，或負畚而赴乎城下，或操表掇以善睎望。若施者，其操表掇者也。使工女化而為絲，不能治絲；使大匠化而為木，不能治木；使聖人化而為農夫，不能治農夫。施而治農夫者也』。公何事比施於螣螟乎？」惠子之治魏為本，其治不治。當惠王之時，五十戰而二十敗，所殺者不可勝數，大將、愛子有禽者也。大術之愚，為天下笑，得舉其諱，乃請令周太史更著其名。圍邯鄲三年而弗能取，士民罷潞，國家空虛，天下之兵四至。眾庶誹謗，諸侯不譽，謝於翟翦而更聽其謀，社稷乃存。名寶散出，土地四削，魏國從此衰矣。仲父，大名也；讓國，大實也。說以不聽、不信。聽而若此，不可謂工矣。不工而治，賊天下莫大焉，幸而獨聽於魏也。以賊天下為實，以治之為名，匡章之非，不亦可乎？,CTEXT,呂氏春秋 ,426
應言,魏令孟卬割絳、𥦋、安邑之地以與秦王。王喜，令起賈為孟卬求司徒於魏王。魏王不說，應起賈曰：「卬，寡人之臣也。寡人寧以臧為司徒，無用卬。願大王之更以他人詔之也。」起賈出，遇孟卬於廷，曰：「公之事何如？」起賈曰：「公甚賤於公之主。公之主曰『寧用臧為司徒，無用公』。」孟卬入見，謂魏王曰：「秦客何言？」王曰：「求以女為司徒。」孟卬曰：「王應之謂何？」王曰：「寧以臧，無用卬也。」孟卬太息曰：「宜矣王之制於秦也。王何疑秦之善臣也？以絳、𥦋、安邑令負牛書與秦，猶乃善牛也。卬雖不肖，獨不如牛乎？且王令三將軍為臣先曰『視卬如身』，是臣重也。令二輕臣也，令臣責，卬雖賢固能乎？」居三日，魏王乃聽起賈。凡人主之與其大官也，為有益也。今割國之錙錘矣，而因得大官，且何地以給之？大官，人臣之所欲也。孟卬令秦得其所欲，秦亦令孟卬得其所欲，責以償矣，尚有何責？魏雖彊猶不能責無責，又況於弱？魏王之令乎孟卬為司徒以棄其責則拙也。,CTEXT,呂氏春秋 ,400
高義,荊昭王之時，有士焉，曰石渚。其為人也，公直無私，王使為政廷。有殺人者，石渚追之，則其父也。還車而返，立於廷曰：「殺人者，僕之父也。以父行法，不忍；阿有罪，廢國法，不可。失法伏罪，人臣之義也。」於是乎伏斧鑕，請死於王。王曰：「追而不及，豈必伏罪哉？子復事矣。」石渚辭曰：「不私其親，不可謂孝子。事君枉法，不可謂忠臣。君令赦之，上之惠也。不敢廢法，臣之行也。」不去斧鑕，歿頭乎王廷。正法枉必死，父犯法而不忍，王赦之而不肯，石渚之為人臣也，可謂忠且孝矣。,CTEXT,呂氏春秋 ,224
上德,晉獻公為麗姬遠太子。太子申生居曲沃，公子重耳居蒲，公子夷吾居屈。麗姬謂太子曰：「往昔君夢見姜氏。」太子祠而膳於公，麗姬易之。公將嘗膳，姬曰：「所由遠，請使人嘗之。」嘗人人死，食狗狗死，故誅太子。太子不肯自釋，曰：「君非麗姬，居不安，食不甘。」遂以劍死。公子夷吾自屈奔梁。公子重耳自蒲奔翟。去翟過衛，衛文公無禮焉。過五鹿如齊，齊桓公死。去齊之曹，曹共公視其駢脅，使袒而捕池魚。去曹過宋，宋襄公加禮焉。之鄭，鄭文公不敬，被瞻諫曰：「臣聞賢主不窮窮。今晉公子之從者，皆賢者也。君不禮也，不如殺之。」鄭君不聽。去鄭之荊，荊成王慢焉。去荊之秦，秦繆公入之。晉既定，興師攻鄭，求被瞻。被瞻謂鄭君曰：「不若以臣與之。」鄭君曰：「此孤之過也。」被瞻曰：「殺臣以免國，臣願之。」被瞻入晉軍，文公將烹之。被瞻據鑊而呼曰：「三軍之士皆聽瞻也，自今以來，無有忠於其君，忠於其君者將烹。」文公謝焉，罷師，歸之於鄭。且被瞻忠於其君、而君免於晉患也，行義於鄭、而見說於文公也，故義之為利博矣。,CTEXT,呂氏春秋 ,431
用民,當禹之時，天下萬國，至於湯而三千餘國，今無存者矣，皆不能用其民也。民之不用，賞罰不充也。湯、武因夏、商之民也，得所以用之也。管、商亦因齊、秦之民也，得所以用之也。民之用也有故，得其故，民無所不用。用民有紀有綱，壹引其紀，萬目皆起，壹引其綱，萬目皆張。為民紀綱者何也？欲也惡也。何欲何惡？欲榮利，惡辱害。辱害所以為罰充也，榮利所以為賞實也。賞罰皆有充實，則民無不用矣。,CTEXT,呂氏春秋 ,183
用民,夙沙之民，自攻其君，而歸神農。密須之民，自縛其主，而與文王。湯、武非徒能用其民也，又能用非己之民。能用非己之民，國雖小，卒雖少，功名猶可立。古昔多由布衣定一世者矣，皆能用非其有也。用非其有之心，不可察之本。三代之道無二，以信為管。,CTEXT,呂氏春秋 ,115
適威,先王之使其民，若御良馬，輕任新節，欲走不得，故致千里。善用其民者亦然。民日夜祈用而不可得，苟得為上用，民之走之也，若決積水於千仞之谿，其誰能當之？《周書》曰：「民善之則畜也，不善則讎也。」有讎而眾，不若無有。厲王，天子也，有讎而眾，故流于彘，禍及子孫，微召公虎而絕無後嗣。今世之人主，多欲眾之，而不知善，此多其讎也。不善則不有。有必緣其心愛之謂也，有其形不可謂有之。舜布衣而有天下。桀，天子也，而不得息，由此生矣。有無之論，不可不熟。湯、武通於此論，故功名立。,CTEXT,呂氏春秋 ,230
適威,古之君民者，仁義以治之，愛利以安之，忠信以導之，務除其災，思致其福。故民之於上也，若璽之於塗也，抑之以方則方，抑之以圜則圜；若五種之於地也，必應其類，而蕃息於百倍；此五帝三王之所以無敵也。身已終矣，而後世化之如神，其人事審也。,CTEXT,呂氏春秋 ,113
適威,左右旋中規。莊公曰：「善」，以為造父不過也，使之鉤百而少及焉。顏闔入見。莊公曰：「子遇東野稷乎？」對曰：「然。臣遇之。其馬必敗。」莊公曰：「將何敗？」少頃，東野之馬敗而至。莊公召顏闔而問之曰：「子何以知其敗也？」顏闔對曰：「夫進退中繩，左右旋中規，造父之御，無以過焉。鄉臣遇之，猶求其馬，臣是以知其敗也。」,CTEXT,呂氏春秋 ,153
恃君,昔太古嘗無君矣，其民聚生群處，知母不知父，無親戚兄弟夫妻男女之別，無上下長幼之道，無進退揖讓之禮，無衣服履帶宮室畜積之便，無器械舟車城郭險阻之備，此無君之患。故君臣之義，不可不明也。自上世以來，天下亡國多矣，而君道不廢者，天下之利也。故廢其非君，而立其行君道者。君道何如？利而物利章。,CTEXT,呂氏春秋 ,142
恃君,非濱之東，夷、穢之鄉，大解、陵魚、其、鹿野、搖山、揚島、大人之居，多無君；揚、漢之南，百越之際，敝凱諸、夫風、餘靡之地，縛婁、陽禺、驩兜之國，多無君；氐、羌、呼唐、離水之西，僰人、野人、篇笮之川，舟人、送龍、突人之鄉，多無君；鴈門之北，鷹隼、所鷙、須窺之國，饕餮、窮奇之地，叔逆之所，儋耳之居，多無君；此四方之無君者也。其民麋鹿禽獸，少者使長，長者畏壯，有力者賢，暴傲者尊，日夜相殘，無時休息，以盡其類。聖人深見此患也，故為天下長慮，莫如置天子也；為一國長慮，莫如置君也。置君非以阿君也，置天子非以阿天子也，置官長非以阿官長也。德衰世亂，然後天子利天下，國君利國，官長利官，此國所以遞興遞廢也，亂難之所以時作也。故忠臣廉士，內之則諫其君之過也，外之則死人臣之義也。,CTEXT,呂氏春秋 ,332
長利,天下之士也者，慮天下之長利，而固處之以身若也：利雖倍於今，而不便於後，弗為也；安雖長久，而以私其子孫，弗行也。自此觀之，陳無宇之可醜亦重矣，其與伯成子高、周公旦、戎夷也，形雖同，取舍之殊，豈不遠哉？,CTEXT,呂氏春秋 ,99
長利,堯治天下，伯成子高立為諸侯。堯授舜，舜授禹，伯成子高辭諸侯而耕。禹往見之，則耕在野。禹趨就下風而問曰：「堯理天下，吾子立為諸侯，今至於我而辭之，故何也？」伯成子高曰：「當堯之時，未賞而民勸，未罰而民畏，民不知怨，不知說，愉愉其如赤子。今賞罰甚數，而民爭利且不服，德自此衰，利自此作，後世之亂自此始。夫子盍行乎，無慮吾農事。」協而耰，遂不顧。夫為諸侯，名顯榮，實佚樂，繼嗣皆得其澤，伯成子高不待問而知之，然而辭為諸侯者，以禁後世之亂也。,CTEXT,呂氏春秋 ,217
知分,晏子與崔杼盟，其辭曰：「不與崔氏而與公孫氏者受其不祥」。晏子俛而飲血，仰而呼天曰：「不與公孫氏而與崔氏者受此不祥。」崔杼不說，直兵造胸，句兵鉤頸，謂晏子曰：「子變子言，則齊國吾與子共之；子不變子言，則今是已。」晏子曰：「崔子！子獨不為夫詩乎？《詩》曰：『莫莫葛藟，延于條枚，凱弟君子，求福不回。』嬰且可以回而求福乎？子惟之矣。」崔杼曰：「此賢者，不可殺也。」罷兵而去。晏子授綏而乘，其僕將馳，晏子無良其僕之手曰：「安之！毋失節。疾不必生，徐不必死。鹿生於山而命懸於廚。今嬰之命，有所懸矣。」晏子可謂知命矣。命也者，不知所以然而然者也，人事智巧以舉錯者不得與焉。故命也者，就之未得，去之未失。國士知其若此也，故以義為之決而安處之。,CTEXT,呂氏春秋 ,314
知分,白圭問於鄒公子夏后啟曰：「踐繩之節，四上之志，三晉之事，此天下之豪英。以處於晉，而迭聞晉事。未嘗聞踐繩之節、四上之志，願得而聞之。」夏后啟曰：「鄙人也，焉足以問？」白圭曰：「願公子之毋讓也。」夏后啟曰：「以為可為，故為之；為之，天下弗能禁矣。以為不可為，故釋之；釋之，天下弗能使矣。」白圭曰：「利弗能使乎？威弗能禁乎？」夏后啟曰：「生不足以使之，則利曷足以使之矣？死不足以禁之，則害曷足以禁之矣？」白圭無以應。夏后啟辭而出。凡使賢不肖異：使不肖以賞罰，使賢以義。故賢主之使其下也必義，審賞罰，然後賢不肖盡為用矣。,CTEXT,呂氏春秋 ,256
召類,類同相召，氣同則合，聲比則應。故鼓宮而宮應，鼓角而角動；以龍致雨，以形逐影。禍福之所自來，眾人以為命，焉不知其所由。故國亂非獨亂，有必召寇。獨亂未必亡也，召寇則無以存矣。,CTEXT,呂氏春秋 ,85
達鬱,周厲王虐民，國人皆謗。召公以告曰：「民不堪命矣。」王使衛巫監謗者，得則殺之。國莫敢言，道路以目。王喜，以告召公曰：「吾能弭謗矣。」召公曰：「是障之也，非弭之也。防民之口，甚於防川；川壅而潰，敗人必多。夫民猶是也。是故治川者決之使導，治民者宣之使言。是故天子聽政，使公卿列士正諫，好學博聞獻詩，矇箴師誦，庶人傳語，近臣盡規，親戚補察，而後王斟酌焉。是以下無遺善，上無過舉。今王塞下之口，而遂上之過，恐為社稷憂。」王弗聽也。三年，國人流王於彘。此鬱之敗也。鬱者，不陽也。周鼎著鼠，令馬履之，為其不陽也。不陽者，亡國之俗也。,CTEXT,呂氏春秋 ,259
達鬱,列精子高聽行乎齊湣王，善衣東布衣，白縞冠，顙推之履，特會朝雨袪步堂下，謂其侍者曰：「我何若？」侍者曰：「公姣且麗。」列精子高因步而窺於井，粲然惡丈夫之狀也，喟然歎曰：「侍者為吾聽行於齊王也，夫何阿哉？又況於所聽行乎萬乘之主，人之阿之亦甚矣，而無所鏡，其殘亡無日矣。孰當可而鏡？其唯士乎！人皆知說鏡之明己也，而惡士之明己也。鏡之明己也功細，士之明己也功大。得其細，失其大，不知類耳。」,CTEXT,呂氏春秋 ,191
行論,楚莊王使文無畏於齊，過於宋，不先假道。還反，華元言於宋昭公曰：「往不假道，來不假道，是以宋為野鄙也。楚之會田也，故鞭君之僕於孟諸。請誅之。」乃殺文無畏於揚梁之隄。莊王方削袂，聞之曰：「嘻！」投袂而起，履及諸庭，劍及諸門，車及之蒲疏之市，遂舍於郊，興師圍宋九月。宋人易子而食之，析骨而爨之。宋公肉袒執犧，委服告病，曰：「大國若宥圖之，唯命是聽。」莊王曰：「情矣宋公之言也。」乃為卻四十里，而舍於盧門之闔，所以為成而歸也。凡事之本在人主，人主之患，在先事而簡人，簡人則事窮矣。今人臣死而不當，親帥士民以討其故，可謂不簡人矣。宋公服以病告而還師，可謂不窮矣。夫舍諸侯於漢陽而飲至者，其以義進退邪？彊不足以成此也。,CTEXT,呂氏春秋 ,303
驕恣,齊宣王為大室，大益百畝，堂上三百戶。以齊之大，具之三年而未能成。群臣莫敢諫王。春居問於宣王曰：「荊王釋先王之禮樂而樂為輕，敢問荊國為有主乎？」王曰：「為無主。」「賢臣以千數而莫敢諫，敢問荊國為有臣乎？」王曰：「為無臣。」「今王為大室，其大益百畝，堂上三百戶。以齊國之大，具之三年而弗能成。群臣莫敢諫，敢問王為有臣乎？」王曰：「為無臣。」春居曰：「臣請辟矣。」趨而出。王曰：「春子！春子反！何諫寡人之晚也？寡人請今止之。」遽召掌書曰：「書之：寡人不肖，而好為大室，春子止寡人。」箴諫不可不熟。莫敢諫若，非弗欲也。春居之所以欲之與人同，其所以入之與人異。宣王微春居，幾為天下笑矣。由是論之，失國之主，多如宣王，然患在乎無春居。故忠臣之諫者，亦從入之，不可不慎，此得失之本也。,CTEXT,呂氏春秋 ,335
驕恣,趙簡子沈鸞徼於河，曰：「吾嘗好聲色矣，而鸞徼致之。吾嘗好宮室臺榭矣，而鸞徼為之。吾嘗好良馬善御矣，而鸞徼來之。今吾好士六年矣，而鸞徼未嘗進一人也，是長吾過而絀善也。」故若簡子者，能後以理督責於其臣矣。以理督責於其臣，則人主可與為善，而不可與為非；可與為直，而不可與為枉；此三代之盛教。,CTEXT,呂氏春秋 ,142
審為,韓、魏相與爭侵地。子華子見昭釐侯，昭釐侯有憂色。子華子曰：「今使天下書銘於君之前，書之曰：『左手攫之則右手廢，右手攫之則左手廢，然而攫之必有天下。』君將攫之乎？亡其不與？」昭釐侯曰：「寡人不攫也。」子華子曰：「甚善。自是觀之，兩臂重於天下也，身又重於兩臂。韓之輕於天下遠，今之所爭者，其輕於韓又遠，君固愁身傷生以憂之臧不得也？」昭釐侯曰：「善。教寡人者眾矣，未嘗得聞此言也。」子華子可謂知輕重矣。知輕重，故論不過。,CTEXT,呂氏春秋 ,207
貴卒,力貴突，智貴卒。得之同則速為上，勝之同則濕為下。所為貴驥者，為其一日千里也，旬日取之，與駑駘同。所為貴鏃矢者，為其應聲而至，終日而至，則與無至同。,CTEXT,呂氏春秋 ,73
貴卒,周武君使人刺伶悝於東周，伶悝僵，令其子速哭曰：「以誰刺我父也？」刺者聞，以為死也。周以為不信，因厚罪之。,CTEXT,呂氏春秋 ,52
貴直,能意見齊宣王。宣王曰：「寡人聞子好直，有之乎？」對曰：「意惡能直？意聞好直之士，家不處亂國，身不見污君。身今得見王，而家宅乎齊，意惡能直？」宣王怒曰：「野士也！」將罪之。能意曰：「臣少而好事，長而行之，王胡不能與野士乎，將以彰其所好耶？」王乃舍之。能意者，使謹乎論於主之側，亦必不阿主。不阿主之所得豈少哉？此賢主之所求，而不肖主之所惡也。,CTEXT,呂氏春秋 ,169
直諫,齊桓公、管仲、鮑叔、甯戚相與飲酒酣，桓公謂鮑叔曰：「何不起為壽？」鮑叔奉杯而進曰：「使公毋忘出奔在於莒也，使管仲毋忘束縛而在於魯也，使甯戚毋忘其飯牛而居於車下。」桓公避席再拜曰：「寡人與大夫能皆毋忘夫子之言，則齊國之社稷幸於不殆矣。」當此時也，桓公可與言極言矣。可與言極言，故可與為霸。,CTEXT,呂氏春秋 ,143
知化,吳王夫差將伐齊，子胥曰：「不可。夫齊之與吳也，習俗不同，言語不通，我得其地不能處，得其民不得使。夫吳之與越也，接土鄰境，壤交通屬，習俗同，言語通，我得其地能處之，得其民能使之。越於我亦然。夫吳、越之勢不兩立。越之於吳也，譬若心腹之疾也，雖無作，其傷深而在內也。夫齊之於吳也，疥癬之病也，不苦其已也，且其無傷也。今釋越而伐齊，譬之猶懼虎而刺猏，雖勝之，其後患未央。」太宰嚭曰：「不可。君王之令所以不行於上國者，齊、晉也。君王若伐齊而勝之，徙其兵以臨晉，晉必聽命矣，是君王一舉而服兩國也，君王之令必行於上國。」夫差以為然，不聽子胥之言,CTEXT,呂氏春秋 ,265
壅塞,齊王欲以淳于髡傅太子，髡辭曰：「臣不肖，不足以當此大任也，王不若擇國之長者而使之。」齊王曰：「子無辭也。寡人豈責子之令太子必如寡人也哉？寡人固生而有之也。子為寡人令太子如堯乎？其如舜也？」凡說之行也，道不智聽智，從自非受是也。今自以賢過於堯、舜，彼且胡可以開說哉？說必不入。不聞存君。,CTEXT,呂氏春秋 ,142
原亂,晉獻公立驪姬以為夫人，以奚齊為太子，里克率國人以攻殺之。荀息立其弟公子卓，已葬，里克又率國人攻殺之。於是晉無君。公子夷吾重賂秦以地而求入，秦繆公率師以納之，晉人立以為君，是為惠公。惠公既定於晉，背秦德而不予地。秦繆公率師攻晉，晉惠公逆之，與秦人戰於韓原。晉師大敗，秦獲惠公以歸，囚之於靈臺。十月，乃與晉成，歸惠公而質太子圉。太子圉逃歸也。惠公死，圉立為君，是為懷公。秦繆公怒其逃歸也，起奉公子重耳以攻懷公，殺之於高梁，而立重耳，是為文公。文公施舍，振廢滯，匡乏困，救災患，禁淫慝，薄賦斂，宥罪戾，節器用，用民以時，敗荊人于城濮，定襄王，釋宋，出穀戍，外內皆服，而後晉亂止。故獻公聽驪姬，近梁五、優施，殺太子申生，而大難隨之者五，三君死，一君虜，大臣卿士之死者以百數，離咎二十年。自上世以來，亂未嘗一。而亂人之患也，皆曰一而已，此事慮不同情也。事慮不同情者，心異也。故凡作亂之人，禍希不及身。,CTEXT,呂氏春秋 ,395
贊能,孫叔敖、沈尹莖相與友。叔敖遊於郢三年，聲問不知，修行不聞。沈尹莖謂孫叔敖曰：「說義以聽，方術信行，能令人主上至於王，下至於霸，我不若子也。耦世接俗，說義調均，以適主心，子不若我也。子何以不歸耕乎？吾將為子游。」沈尹莖遊於郢五年，荊王欲以為令尹，沈尹莖辭曰：「期思之鄙人有孫叔敖者，聖人也。王必用之，臣不若也。」荊王於是使人以王輿迎叔敖以為令尹，十二年而莊王霸，此沈尹莖之力也。功無大乎進賢。,CTEXT,呂氏春秋 ,195
自知,堯有欲諫之鼓，舜有誹謗之木，湯有司過之士，武王有戒慎之鞀，猶恐不能自知，今賢非堯、舜、湯、武也，而有掩蔽之道，奚繇自知哉？,CTEXT,呂氏春秋 ,61
博志,冬與夏不能兩刑，草與稼不能兩成，新穀熟而陳穀虧，凡有角者無上齒，果實繁者木必庳，用智褊者無遂功，天之數也。故天子不處全，不處極，不處盈。全則必缺，極則必反，盈則必虧。先王知物之不可兩大，故擇務，當而處之。,CTEXT,呂氏春秋 ,102
貴當,君有好獵者，曠日持久而不得獸，入則媿其家室，出則媿其知友州里。惟其所以不得之故，則狗惡也。欲得良狗，則家貧無以。於是還疾耕，疾耕則家富，家富則有以求良狗，狗良則數得獸矣，田獵之獲常過人矣。非獨獵也，百事也盡然。霸王有不先耕而成霸王者，古今無有。此賢者不肖之所以殊也。賢不肖之所欲與人同，堯、桀、幽、厲皆然，所以為之異。故賢主察之，以為不可，弗為；以為可，故為之。為之必繇其道，物莫之能害，此功之所以相萬也。,CTEXT,呂氏春秋 ,203
別類,高陽應將為室家，匠對曰：「未可也。木尚生，加塗其上，必將撓。以生為室，今雖善，後將必敗。」高陽應曰：「緣子之言，則室不敗也。木益枯則勁，塗益乾則輕，以益勁任益輕則不敗。」匠人無辭而對，受令而為之。室之始成也善，其後果敗。高陽應好小察，而不通乎大理也。,CTEXT,呂氏春秋 ,125
有度,賢主有度而聽，故不過。有度而以聽，則不可欺矣，不可惶矣，不可恐矣，不可喜矣。以凡人之知，不昏乎其所已知，而昏乎其所未知，則人之易欺矣，可惶矣，可恐矣，可喜矣，知之不審也。,CTEXT,呂氏春秋 ,85
處方,今夫射者儀毫而失牆，畫者儀髮而易貌，言審本也。本不審，雖堯、舜不能以治。故凡亂也者，必始乎近而後及遠，必始乎本而後及末。治亦然。故百里奚處乎虞而虞亡，處乎秦而秦霸；向摯處乎商而商滅，處乎周而周王。百里奚之處乎虞，智非愚也；向摯之處乎商，典非惡也；無其本也。其處於秦也，智非加益也；其處於周也，典非加善也；有其本也。其本也者，定分之謂也。,CTEXT,呂氏春秋 ,168
士容,齊有善相狗者，其鄰假以買取鼠之狗，期年乃得之，曰：「是良狗也。」其鄰畜之數年，而不取鼠，以告相者。相者曰：「此良狗也。其志在獐麋豕鹿，不在鼠。欲其取鼠也則桎之。」其鄰桎其後足，狗乃取鼠。夫驥驁之氣，鴻鵠之志，有諭乎人心者誠也。人亦然。誠有之則神應乎人矣，言豈足以諭之哉？此謂不言之言也。,CTEXT,呂氏春秋 ,143
士容,客有見田駢者，被服中法，進退中度，趨翔閑雅，辭令遜敏。田駢聽之畢而辭之。客出，田駢送之以目。弟子謂田駢曰：「客，士歟？」田駢曰：「殆乎非士也。今者客所弇斂，士所術施也；士所弇斂，客所術施也。客殆乎非士也。」故火燭一隅，則室偏無光；骨節蚤成，空竅哭歷，身必不長；眾無謀方，乞謹視見，多故不良；志必不公，不能立功；好得惡予，國雖大不為王；禍災日至。故君子之容，純乎其若鍾山之玉，桔乎其若陵上之木。淳淳乎慎謹畏化，而不肯自足；乾乾乎取舍不悅，而心甚素樸。,CTEXT,呂氏春秋 ,224
士容,唐尚敵年為史，其故人謂唐尚願之，以謂唐尚。唐尚曰：「吾非不得為史也，羞而不為也。」其故人不信也。及魏圍邯鄲，唐尚說惠王而解之圍，以與伯陽，其故人乃信其羞為史也。居有間，其故人為其兄請。唐尚曰：「衛君死，吾將汝兄以代之。」其故人反興再拜而信之。夫可信而不信，不可信而信，此愚者之患也。知人情，不能自遺，以此為君，雖有天下何益？故敗莫大於愚。愚之患，在必自用。自用則戇陋之人從而賀之。有國若此，不若無有。古之與賢，從此生矣。非惡其子孫也，非徼而矜其名也，反其實也。,CTEXT,呂氏春秋 ,230
上農,上田，夫食九人。下田，夫食五人。可以益，不可以損。一人治之，十人食之，六畜皆在其中矣。此大任地之道也。,CTEXT,呂氏春秋 ,51
任地,上田棄畝，下田棄甽。五耕五耨，必審以盡。其深殖之度，陰土必得，大草不生，又無螟蜮。今茲美禾，來茲美麥。是以六尺之耜，所以成畝也；其博八寸，所以成甽也；耨柄尺，此其度也；其耨六寸，所以間稼也。地可使肥，又可使棘。人肥必以澤，使苗堅而地隙；人耨必以旱，使地肥而土緩。,CTEXT,呂氏春秋 ,131
審時,凡農之道，厚之為寶：斬木不時，不折必穗；稼就而不穫，必遇天菑。夫稼為之者人也，生之者地也，養之者天也。是以人稼之容足，耨之容耨，據之容手。此之謂耕道。,CTEXT,呂氏春秋 ,75
審時,是以得時之禾，長秱長穗，大本而莖殺，疏穖而穗大；其粟圓而薄糠；其米多沃而食之彊；如此者不風。先時者，莖葉帶芒以短衡，穗鉅而芳奪，秮米而不香。後時者，莖葉帶芒而末衡，穗閱而青零，多秕而不滿。,CTEXT,呂氏春秋 ,94
審時,得時之菽，長莖而短足，其莢二七以為族，多枝數節，競葉蕃實，大菽則圓，小菽則摶以芳，稱之重，食之息以香；如此者不蟲。先時者，必長以蔓，浮葉疏節，小莢不實。後時者，短莖疏節，本虛不實。,CTEXT,呂氏春秋 ,90
審時,得時之麥，秱長而頸黑，二七以為行，而服，薄䅵而赤色，稱之重，食之致香以息，使人肌澤且有力；如此者不蚼蛆。先時者，暑雨未至胕動，蚼蛆而多疾，其次羊以節。後時者，弱苗而穗蒼狼，薄色而美芒。,CTEXT,呂氏春秋 ,92
讚學,孔子曰：「吾嘗終日不食，終夜不寢，以思，無益，不如學也。」「耕也，餒在其中；學也，祿在其中矣。君子憂道不憂貧。」箕子陳六極，《國風》歌《北門》，故所謂不憂貧也。豈好貧而弗之憂邪？蓋志有所專，昭其重也。是故君子之求豐厚也，非為嘉饌、美服、淫樂、聲色也，乃將以底其道而邁其德也。,CTEXT,潛夫論 ,137
讚學,是故索物於夜室者，莫良於火；索道於當世者，莫良於典。典者、經也。先聖之所制；先聖得道之精者以行其身，欲賢人自勉以入於道。故聖人之制經以遺後賢也，譬猶巧倕之為規矩准繩以遺後工也。,CTEXT,潛夫論 ,88
務本,凡為人之大體，莫善於抑末而務本，莫不善於離本而餝末。夫為國者以富民為本，以正學為基。民富乃可教，學正乃得義，民貧則背善，學淫則詐偽，入學則不亂，得義則忠孝。故明君之法，務此二者，以為成太平之基，致休徵之祥。,CTEXT,潛夫論 ,103
務本,夫用天之道，分地之利，六畜生於時，百物聚於野，此富國之本。游業末事，以收民利，此貧邦之原。忠信謹慎，此德義之基也。虛無譎詭，此亂道之根也。故力田所以富國也。今民去農桑，赴游業，披采眾利，聚之一門，雖於私家有富，然公計愈貧矣。百工者、所使備器也。器以便事為善，以膠固為上。今工好造彫琢之器，巧偽餝之，以欺民取賄。物以任用為要，以堅牢為資。今商競鬻無用之貨、淫極侈之弊，以惑民取產，雖於淫商有得，然國計愈失矣。此三者，外雖有勤力富家之私名，然內有損民貧國之公實。故為政者，明督工啇，勿使淫偽；困辱游業，勿使擅利。寬假本農，而寵遂學士，則民富而國平矣。,CTEXT,潛夫論 ,273
遏利,世人之論也，靡不貴廉讓而賤財利焉，及其行也，多釋廉甘利之於人。徒知彼之可以利我也，而不知我之得彼，亦將為利人也。知脂蠟之可明燈也，而不知其甚多則冥之。知利之可娛己也，不知其稱而必有也。前人以病，後人以競，庶民之愚而衰闇之至也。予故嘆曰：何不察也？願鑒于道，勿鑒于水。象以齒焚身，蚌以珠剖體；匹夫無辜，懷璧其罪。嗚呼問哉！無德而富貴者，固可豫吊也。,CTEXT,潛夫論 ,173
賢難,虞舜之所以放殛，子胥之所以被誅，上聖大賢猶不能自免於嫉妬，則又乎中世之人哉？此秀士所以雖有賢材美質，然猶不得直道而行，遂成其志者也。,CTEXT,潛夫論 ,66
賢難,今世俗之人，自慢其親而憎人敬之，自簡其親而憎人愛之者不少也。豈獨品庶，賢材時有焉。鄧通幸於文帝，盡心而不違，吮癰而無恡色。帝病不樂，從容曰：「天下誰最愛朕者乎？」鄧通欲稱太子之孝，則因對曰：「莫若太子之最愛陛下也。」及太子問疾，帝令吮癰，有難之色，帝不悅而遣太子。既而聞鄧通之常吮癰也，乃慚而怨之。及嗣帝位，遂致通罪而使至於餓死。故鄧通、行所以盡心力而無害人，其言所以譽太子而昭孝慈也。太子自不能盡其稱，則反結怨而歸咎焉。稱人之長，欲彰其孝，且猶為罪，又況明人之短矯世者哉？,CTEXT,潛夫論 ,237
賢難,「無罪無辜，讒口敖敖。」「彼人之心，于何不臻？」由此觀之，妬媚之攻擊也，亦誠工矣！賢聖之居世也，亦誠危矣！,CTEXT,潛夫論 ,53
明闇,且凡驕臣之好隱賢也，既患其正義以繩己矣，又恥居上位而明不及下，尹其職而策不出於己。是以郄宛得眾而子常殺之，屈原得君而椒、蘭挺讒，耿壽建常平而嚴延妬其謀，陳湯殺郅支而匡衡捄其功。,CTEXT,潛夫論 ,88
明闇,由此觀之，處位卑賤而欲效善於君，則必先與寵人為讎。恃舊寵沮之於內，接賤欲自信於外，思善之君，願忠之士，所以雖並生一世，憂心相皦，而終不得遇者也。,CTEXT,潛夫論 ,72
考績,夫劍不試則利鈍闇，弓不試則勁撓誣，鷹不試則巧拙惑，馬不試則良駑疑。此四者之有相紛也，由不考試故得然也。今群臣之不試也，其禍非直止於誣、闇、疑、惑而已，又必致於怠慢之節焉。設如家人有五子十孫，父母不察精懦，則懃力者懈弛，而惰慢者遂非也，耗業家之道也。父子兄弟，一門之計，猶有若此，則又況乎群臣總猥治公事者哉？《傳》曰：「善惡無彰，何以沮勸？」是故大人不考功，則子孫惰而家破窮；官長不考功，則吏怠傲而姦宄興；帝王不考功，則直賢抑而詐偽勝。故《書》曰：「三載考績，黜陟幽明。」蓋所以昭賢愚而勸能否也。,CTEXT,潛夫論 ,247
本政,周公之為宰輔也，以謙下士，故能得真賢。祁奚之為大夫也，舉讎薦子，故能得正人。今世得位之徒，依女妹之寵以驕士，藉亢龍之勢以陵賢，而欲使志義之士，匍匐曲躬以事己，毀顏諂諛以求親，然後乃保持之，則貞士採薇凍餒，伏死巖穴之中而已爾，豈有肯踐其闕而交其人者哉？,CTEXT,潛夫論 ,125
浮侈,今民奢衣服，侈飲食，事口舌而習調欺，以相詐紿，比肩是也。或以謀姦合任為業，或以游敖慱弈為事；或丁夫世不傳犂鋤，懷丸挾彈，攜手遨游。或取好土作丸賣之，於彈外不可以禦寇，內不足以禁鼠，晉靈好之以增其惡，未嘗聞志義之士喜操以游者也。唯無心之人，群豎小子，接而持之，妄彈烏雀，百發不得一，而反中面目，此最無用而有害也。或坐作竹簧，削銳其頭，有傷害之象，傅以蠟蜜，有甘舌之類，皆非吉祥善應。或作泥車、瓦狗、馬騎、倡排，諸戲弄小兒之具以巧詐。,CTEXT,潛夫論 ,215
浮侈,今按鄗、畢之郊，文、武之陵，南城之壘，曾析之家。周公非不忠也，曾子非不孝也，以為襃君顯父，不在聚財；揚名顯祖，不在車馬。孔子曰：「多貨財傷于德，弊則沒禮。」晉靈厚賦以彫墻，《春秋》以為非君。華元、樂呂厚葬文公，《春秋》以為不臣。況於群司士庶，乃可僭侈主上，過天道乎？,CTEXT,潛夫論 ,133
慎微,「小人以小善謂無益而不為也，以小惡謂無傷而不去也，是以惡積而不可掩，罪大而不可解也。」此蹶、屬所以迷國而不返，三季所以遂往而不振者也。,CTEXT,潛夫論 ,67
慎微,「俾爾多益，以莫不庶。」善也此言也，言天保佐王者，定其性命，甚堅固也。使汝信厚，何不治？而多益之，甚庶眾焉。不遵履五常，順養性命，以保南山之壽、松柏之茂也？,CTEXT,潛夫論 ,78
實貢,夫聖人純，賢者駮，周公不求備，四肢不相兼，況末世乎？是故高祖所輔佐，光武所將相，不遂偽舉，不責兼行，亡秦之所棄，王莽之所捐，二祖任用以誅暴亂，成致治安。太平之世，而云無士，數開橫選，而不得直，甚可憤也！,CTEXT,潛夫論 ,101
班祿,前招良人，疾奢夸廓無紀極也，乃惟度法象，明著禮秩，為優憲藝，縣之無窮。故《傳》曰：「制禮，上物不過十二，天之道也。」是以先聖籍田有制，供神有度，奉己有節，禮賢有數，上下大小，貴賤親踈，皆有等威，階級衰殺，各足祿其爵位，公私達其等級，禮行德義。,CTEXT,潛夫論 ,121
班祿,其後忽養賢而《鹿鳴》思，背宗族而《采蘩》怨，履畝稅而《碩鼠》作，賦歛重譯告通，班祿頗而《傾甫》賴，行人定而《緜蠻》諷，故遂耗亂衰弱。,CTEXT,潛夫論 ,66
述赦,及隱逸行士，淑人君子，為讒佞利口所加誣覆冒，下士冤民，能至闕者，萬無數人，其得省問者，不過百一，既對尚書，空遣去者，復十六七。雖蒙考覆，州郡轉相顧望，留吾真事。春夏待秋冬，秋冬復涉春夏，如此行逢赦者，不可勝數。又謹慎之民，用天之道，分地之利，擇莫犯土，謹身節用，積累纖微，以致小過，此言質良蓋民，惟國之基也。,CTEXT,潛夫論 ,154
斷訟,「陳之以德義而民興行，示之以好惡而民知禁。」今欲變巧偽以崇美化，息辭訟以閒官事者，莫若表顯有行，痛誅無狀，導文武之法，明詭詐之信。,CTEXT,潛夫論 ,65
斷訟,又貞絜寡婦，或男女備具，財貨富饒，欲守一醮之禮，成同穴之義，執節堅固，齊懷必死，終無更許之慮。遭值不仁世叔，無義兄弟，或利其娉幣，或貪其財賄，或私其兒子，則彊中欺嫁，處迫脅遣送，人有自縊房中，飲藥車上，絕命喪軀，孤捐童孩。此猶迫脅人命自殺也。,CTEXT,潛夫論 ,121
衰制,無慢制而成天下者，三皇也；畫則象而化四表者，五帝也；明法禁而和海內者，三王也。行賞罰而齊萬民者，治國也；君立法而下不行者，亂國也；臣作政而君不制者，亡國也。,CTEXT,潛夫論 ,78
勸將,今兵巧之械，盈乎府庫，孫、吳之言，聒乎將耳，然諸將用之，進戰則兵敗，退守則城亡。是何也哉？曰：彼此之情，不聞乎主上，勝負之數，不明乎將心，士卒進無利而自退無畏，此所以然也。,CTEXT,潛夫論 ,86
勸將,饒士處世，但患無典爾。故苟有土地，百姓可富也；苟有市列，商賈可來也；苟有士民，國家可彊也；苟有法令，姦邪可禁也。夫國不可從外治，兵不可從中御。郡縣長吏，幸得兼此數者丈斷已，而而不能以稱明詔安民氓哉，此亦陪克闒茸，無里之爾。,CTEXT,潛夫論 ,111
勸將,夫世有非常之人，然後定非常之事，必道非常之失，然後見。是故選諸有兵之長吏，宜踔躒豪厚，越取幽奇，材明權變，任將帥者。不可苟惟基序，或阿親戚，便典兵官。此所謂以其國與敵者也。,CTEXT,潛夫論 ,86
救邊,折衝安民，要在任賢，不在促境。齊、魏卻守，國不以安。子嬰自削，秦不以在。武皇帝攘夷拆境，面數千里，東開樂浪，西置燉煌，南踰交阯，北築朔方，卒定南越，誅斬大宛，武軍所嚮，無不夷滅。今虜近發封畿之內，而不能擒，亦自痛爾，非有邊之過也。唇亡齒寒，體傷心痛，必然之事，又何疑焉？君子見機，況已著乎？,CTEXT,潛夫論 ,145
救邊,今苟以己無慘怛冤痛，故端坐相仍，又不明脩禦之備，陶陶問澹，臥委天聽。羌獨往來，深入多殺，己乃陸陸，相將詣闕，諧辭禮謝，退云狀，會坐朝堂，則無憂國哀民懇惻之誠，苟轉相顧望，莫肯違止，日晏時移，議無所定，己且須後。後得小安，則恬然棄忘。旬時之間，虜復為害，軍書交馳，羽檄狎至，乃復怔忪如前。若此以來，出入九載，庶曰式臧，覆出為惡，佪佪潰潰，當何終極！《春秋》譏「鄭棄其師」，況棄人乎？一人吁嗟，王道為虧，況百萬之眾，號哭泣咸天心乎？,CTEXT,潛夫論 ,214
邊議,除其仁恩，且以計利言之。國以民為基，貴以賤為本。願察開闢以來，民危而國安者誰也？上貧而下富者誰也？故曰：「夫君國，將民之以，民實瘠，而君安得肥？」夫以小民受天永命，竊願聖主深惟國基之傷病，遠慮禍福之所生。,CTEXT,潛夫論 ,102
邊議,《詩》痛「或不知叫號，或慘慘劬勞。」今公卿苟以己不被傷，故競割國家之地以與敵，殺主上之民以餧羌。為謀若此，未可謂知，為臣若此，未可謂忠，才智未足使議。,CTEXT,潛夫論 ,75
邊議,且凡四海之內者，聖人之所以遺子孫也；官位職事者，群臣之所以寄其身也。傳子孫者，思安萬世；寄其身者，各取一闋。故常其言不久行，其業不可久厭。夫此誠明君之所微察也，而聖主之所獨斷。今言不欲動民與煩可也。即然，當脩守禦之備。必今之計，令虜不敢來，無所得；令民不患寇，既無所失。今則不然，苟憚民力之煩勞，而輕使受滅亡之大禍。非人之主，非民之將，非主之佐，非勝之主者也。,CTEXT,潛夫論 ,180
實邊,「土多人少，莫出其材，是謂虛土，可襲伐也。土少人眾，民非其民，可遺竭也。」是故土地人民必相稱也。今邊郡多害而役劇，動入禍門。不為興利除害，有以勸之，則長無與復之，而門有寇戎之心。西羌北虜，必生闚欲，誠大憂也。,CTEXT,潛夫論 ,104
釋難,潛夫曰：「書二子挾庚子父以叛，然未知其類之與？抑抑相反？且天知桀惡而帝之夏，又知紂惡而王之殷，使虐二國，殘賊下民，多縱厥毒，滅其身，亦可謂不仁不知乎？」,CTEXT,潛夫論 ,76
交際,夫與富貴交者，上有稱譽之用，下有貨財之益。與貧賤交者，大有賑貸之費，小有假借之損。今使官人雖兼桀、跖之惡，苟結駟而過士，士猶以榮而歸焉，況其實有益者乎？使處子雖苞顏、閔之賢，苟被褐而造門，人猶以為辱而恐其復來，況其實有損者乎？,CTEXT,潛夫論 ,113
交際,候羸、豫讓，出身以報恩；鱄諸、荊軻，奮命以效用。故死可為也，處之難爾。龐勛、㪍貂，一旦見收，亦立為義報，況累舊乎？故鄒陽稱之曰：「桀之狗可使吠堯，跖之客可使刺由。」豈虛言哉？俗士淺短，急於目前，見赴有益則先至，顧無用則後輩。是以欲速之徒，競推上而不暇接下，爭逐前而不遑䘏後。是故韓安國能遺田蚡五百金，而不能賑一窮；翟方進稱淳于長，而不能薦一士。夫安國、方進，前世之忠良也，而猶若此，則又況乎末塗之下相哉？此姦雄所以逐黨進，而處子所以愈擁蔽也。非明聖之君，孰能照察？,CTEXT,潛夫論 ,232
交際,且夫怨惡之生，若二人偶焉。苟相對也，恩情相向，推極其意，精誠相射，貫心達髓，愛樂之隆，輕相為死，是故侯生、豫子刎頸而不恨。苟相背也，心情乖㸦，推極其意，分背奔馳，窮東極西，心尚未決，是故陳餘、張耳老相全滅而無感痛。從此觀之，交際之理，其情大矣。非獨朋友為然，君臣夫婦亦猶是也。當其歡也，父子不能問；及其乖也，怨讎不能先。是故聖人常慎微以敦其終。,CTEXT,潛夫論 ,172
交際,所謂恕者，君子之人，論彼恕於我，動作友聲。故人君不開精誠以示賢忠，賢忠亦無以得達。《易》曰：「王明，並受其福。」是以忠臣必待明君乃能顯其節，良吏必得察主乃能成其功。君不明，則大臣隱下不遏忠，又群司舍法而阿貴。夫忠言所以為安也，不貢必危；法禁所以為治也，不奉必亂。忠之貢與不貢，法之奉與不奉，其秉皆在於君，非臣下之所能為也。是故聖人求之於己，不以責下。凡為人上，法術明而賞罰必者，雖無言語而勢自治。,CTEXT,潛夫論 ,198
交際,世有可患者三。三者何？曰：情實薄而辭稱厚，念實忽而文想憂，懷不來而外克期。不信則懼失賢，信之則註誤人。此俗世可猒之甚者也。是故孔子疾夫言之過其行者，《詩》傷「蛇蛇碩言，出自口矣。巧言如簧，顏之厚矣。」,CTEXT,潛夫論 ,100
明忠,人君之稱，莫大於明；人臣之譽，莫美於忠。此二德者，古來君臣所共願也。然明不繼踵，忠不萬一者，非必愚闇不逮而惡名揚也，所道求之非其道之爾。,CTEXT,潛夫論 ,68
明忠,夫帝王者，其利重矣，其威大矣，徒懸重利，足以勸善；徒設嚴威，可以懲姦。乃張重利以誘民，操大威以驅之，則舉世之人，可令冒白刃而不恨，赴湯火而不難，豈云但率之以共治而不宜哉？若鷹、也，然獵夫御之，猶使終日奮擊而不敢怠，豈有人臣而不可使盡力者乎？,CTEXT,潛夫論 ,120
明忠,「伐柯伐柯，其則不遠。」夫神明之術，其在君身，而忽之，故令臣鉗口結舌而不敢言。此耳目所以蔽塞，聰明所以不得也。制下之權，日陳君前，而君釋之，故令君臣懈弛而背朝。此威德所以不照，而功名所以不建也。,CTEXT,潛夫論 ,97
德化,是故上聖故不務治民事而務治民心，故曰：「聽訟，吾猶人也。必也使無訟乎！」「導之以德，齊之以禮。」務厚其情而明則務義，民親愛則無相害傷之意，動思義則無姦邪之心。夫若此者，非律之所使也，非威刑之所彊也，此乃教化之所致。,CTEXT,潛夫論 ,107
更法,孝公平畫，公孫鞅、甘龍、杜摯三大夫御於君，慮世事之變，討正法之本，求使民之道。君曰：「代立不忘社稷，君之道也；錯法務明主長，臣之行也。今吾欲變法以治，更禮以教百姓，恐天下之議我也。」,CTEXT,商君書 ,91
更法,公孫鞅曰：「臣聞之，『疑行無成，疑事無功，』君亟定變法之慮，殆無顧天下之議之也。且夫有高人之行者，固見負於世；有獨知之慮者，必見訾於民。語曰：『愚者闇於成事，知者見於未萌。民不可與慮始，而可與樂成。』郭偃之法曰：『論至德者，不和於俗；成大功者，不謀於眾。』法者，所以愛民也；禮者，所以便事也。是以聖人苟可以強國，不法其故；苟可以利民，不循其禮。」,CTEXT,商君書 ,173
更法,孝公曰：「善。吾聞窮巷多怪，曲學多辨。愚者之笑，智者哀焉；狂夫之樂，賢者喪焉。拘世以議，寡人不之疑矣。」於是遂出墾草令。,CTEXT,商君書 ,60
墾令,祿厚而稅多，食口眾者，敗農者也；則以其食口之數，賦而重使之，則辟淫游惰之民無所於食。無所於食則必農，農則草必墾矣。,CTEXT,商君書 ,57
墾令,重刑而連其罪，則褊急之民不鬥，很剛之民不訟，怠惰之民不游，費資之民不作，巧諛惡心之民無變也。五民者不生於境內，則草必墾矣。,CTEXT,商君書 ,61
墾令,國之大臣諸大夫，博聞辨慧游居之事，皆無得為；無得居游於百縣，則農民無所聞變見方。農民無所聞變見方，則知農無從離其故事，而愚農不知，不好學問。愚農不知，不好學問，則務疾農。知農不離其故事，則草必墾矣。,CTEXT,商君書 ,99
墾令,百縣之治一形，則迂者不飾，代者不敢更其制，過而廢者不能匿其舉。過舉不匿，則官無邪人。迂者不飾，代者不更，則官屬少而民不勞。官無邪則民不敖，民不敖，則業不敗。官屬少則徵不煩，民不勞則農多日。農多日，徵不煩，業不敗，則草必墾矣。重關市之賦，則農惡商，商有疑惰之心。農惡商，商疑惰，則草必墾矣。,CTEXT,商君書 ,144
墾令,以商之口數使商，令之廝輿徒重者必當名，則農逸而商勞。則良田不荒，商勞則去來賫送之禮無通於百縣，則農民不饑，行不飾。農民不饑，行不飾，則公作必疾，而私作不荒，則農事必勝。農事必勝，則草必墾矣。令送糧無得取僦，無得反庸；車牛輿重設，必當名。然則往速徠疾，則業不敗農。業不敗農，則草必墾矣。,CTEXT,商君書 ,142
墾令,無得為罪人請於吏而饟食之，則姦民無主。姦民無主，則為姦不勉。為姦不勉，則姦民無樸。姦民無樸，則農民不敗。農民不敗，則草必墾矣。,CTEXT,商君書 ,63
農戰,善為國者，官法明，故不任知慮；上作壹，故民不偷淫，則國力搏。國力搏者強，國好言談者削。故曰：農戰之民千人，而有詩書辯慧者一人焉，千人者皆怠於農戰矣。農戰之民百人，而有技藝者一人焉，百人者皆怠於農戰矣。,CTEXT,商君書 ,100
去強,以強去強1者，弱；以弱去強者，強。國為善，姦必多。國富而貧，治曰重富，重富者強。國貧而富，治曰重貧，重貧者弱。兵行敵所不敢行，強；事興敵所羞為，利。主貴多變，國貴少變。國少物，削；國多物，強。千乘之國，守千物者削。戰事兵用曰強。戰亂兵息而國削。1. 強 : 或作「弱」。《意林》引作「弱」。,CTEXT,商君書 ,145
去強,農、商、官三者，國之常官也。三官者生蝨官者六：曰歲，曰食，曰美，曰好，曰志，曰行，六者有樸必削。三官之樸三人，六官之樸一人。以法去法者，強；以法致法者，削。常官法去則治。治大國，小；治小國，大。強之，重削；弱之，重強。夫以強攻弱者，亡；以弱攻強者，王。國強而不戰，毒輸於內，禮樂蝨官生，必削；國遂戰，毒輸於敵國，無禮樂蝨官，必強。舉勞任功曰強，蝨官生必削。農少商多，貴人貧、商貧、農貧，三官貧，必削。,CTEXT,商君書 ,200
去強,國作壹一歲，十歲強；作壹十歲，百歲強；作壹百歲，千歲強，千歲強者王。威以一取十，以聲取實，故能為威者王。,CTEXT,商君書 ,52
去強,金生而粟死，粟生而金死。本物賤，事者眾，買者少，農困而姦勸；其兵弱，國必削至亡。金一兩生於境內，粟十二石死於境外。粟十二石生於境內，金一兩死於境外。國好生金於境內，則金粟兩死，倉府兩虛，國弱。國好生粟於境內，則金粟兩生，倉府兩實，國強。,CTEXT,商君書 ,118
算地,今世主有地方數千里，食不足以待役實倉，而兵為鄰敵臣，故為世主患之。夫地大而不墾者，與無地者同；民眾而不用者，與無民者同。,CTEXT,商君書 ,60
算地,夫刑者所以禁邪也；而賞者，所以助禁也。羞辱勞苦者，民之所惡也；顯榮佚樂者，民之所務也。故其國刑不可惡而爵祿不足務也，此亡國之兆也。刑人復漏，則小人辟淫而不苦刑，則徼倖於民上。徼倖於民上以利求，顯榮之門不一，則君子事勢以成名。小人不避其禁，故刑煩；君子不設其令，則罰行。刑煩而罰行者，國多姦；國多姦則富者不能守其財，而貧者不能事其業，田荒而國貧。,CTEXT,商君書 ,172
開塞,治國刑多而賞少，亂國賞多而刑少。故王者刑九而賞一，削國賞九而刑一。夫過有厚薄，則刑有輕重；善有大小，則賞有多少。此二者，世之常用也。刑加於罪所終，則姦不去，賞施於民所義，則過不止。刑不能去姦，而賞不能止過者，必亂。故王者刑用於將過，則大邪不生；賞施於告姦，則細過不失。治民能使大邪不生，細過不失，則國治，國治必強。一國行之，境內獨治；二國行之，兵則少寢；天下行之，至德復立。此吾以效刑之反於德，而義合於暴也。,CTEXT,商君書 ,204
錯法,同列而相臣妾者，貧富之謂也。同實而相并兼者，強弱之謂也。有地而君或強或弱者，治亂之謂也。苟有道里，地足容身，士民可致也。苟容市井，財貨可聚也。有土者不可以言貧，有民者不可以言弱。地誠任，不患無財；民誠用，不畏強暴。德明教行，則能以民之有，為己用矣。故明主者用非其有，使非其民。明主之所貴，惟爵其實；爵其實而榮顯之。不榮則不急；列位不顯，則民不事爵。爵易得也，則民不貴上爵。列爵祿賞不由其門，則民不以死爭位矣。人情而有好惡；故民可治也。人君不可以不審好惡；好惡者，賞罰之本也。夫人情好爵祿而惡刑罰，人君設二者以御民之志，而立所欲焉。夫民力盡而爵隨之，功立而賞隨之，人君能使其民信於此明如日月，則兵無敵矣。,CTEXT,商君書 ,301
戰法,凡戰法必本於政勝，則其民不爭；不爭則無以私意，以上為意。故王者之政，使民怯於邑鬥，而勇於寇戰。民習以力攻難，故輕死；見敵如潰潰而不止，則免。故兵法：「大戰勝，逐北無過十里；小戰勝，逐北無過五里。」兵起而程敵：政不若者，勿與戰；食不若者，勿與久；敵眾勿為客，敵盡不如，擊之勿疑。故曰兵大律在謹。論敵察眾，則勝負可先知也。,CTEXT,商君書 ,159
靳令,聖君知物之要，故其治民有至要。故執賞罰以壹輔仁者，心之續也。聖君之治人也，必得其心，故能用力。力生強，強生威，威生德，德生於力。聖君獨有之，故能述仁義於天下。,CTEXT,商君書 ,79
修權,國之所以治者三：一曰法，二曰信，三曰權。法者，君臣之所共操也；信者，君臣之所共立也；權者，君之所獨制也。人主失守，則危；君臣釋法任私，必亂。故立法明分，而不以私害法，則治；權制獨斷於君，則威；民信其賞則事功成，信其刑則姦無端。惟明主愛權重信，而不以私害法。故上多惠言而剋其賞，則下不用；數加嚴令而不致其刑，則民傲罪。凡賞者，文也；利者，武也。文武者，法之約也。故明主慎法。明主不蔽之謂明，不欺之謂察。故賞厚而利，刑重而必，不失疏遠，不私親近。故臣不蔽主，下不欺上。,CTEXT,商君書 ,232
畫策,聖人知必然之理，必為之時勢；故為必治之政，戰必勇之民，行必聽之令。是以兵出而無敵，令行而天下服從。黃鵠之飛，一舉千里，有必飛之備也。麒麟騄駬，日行千里，有必走之勢也。虎豹熊羆，鷙而無敵，有必勝之理也。聖人見本然之政，知必然之理，故其制民也，如以高下制水，如以燥溼制火。故曰：仁者能仁於人，而不能使人仁；義者能愛於人，而不能使人愛。是以知仁義之不足以治天下也。聖人有必信之性，又有使天下不得不信之法。所謂義者，為人臣忠，為人子孝，少長有禮，男女有別；非其義也，餓不苟食，死不苟生。此乃有法之常也。聖王者，不貴義而貴法；法必明，令必行，則已矣。,CTEXT,商君書 ,270
弱民,民弱國強，民強國弱，故有道之國，務在弱民。樸則強，淫則弱；弱則軌，淫則越志；弱則有用，越志則強。故曰：「以強去強1者弱，以弱去強者強。」1. 強 : 或作「弱」。《意林》引作「弱」。,CTEXT,商君書 ,91
外內,食貴，糴食不利，而又加重徵，則民不得無去其商賈技巧，而事地利矣。故民之利盡在於地利矣。故為國者，邊利盡歸於兵，市利盡歸於農。邊利盡歸於兵者，強；市利盡歸於農者，富。故出戰而強，入休而富者，王也。,CTEXT,商君書 ,97
農戰,今境內之民及處官爵者，見朝廷之可以巧言辯說取官爵也，故官爵不可得而常也。是故進則曲主，退則慮所以實其私，然則下賣權矣。夫曲主慮私，非國利也，而為之者，以其爵祿也。下賣權，非忠臣也，而為之者，以末貨也。,CTEXT,商君書 ,100
去強,強國知十三數：境內倉口之數，壯男壯女之數，老弱之數，官士之數，以言說取食者之數，利民之數，馬牛芻藁之數。欲強國，不知國十三數，地雖利，民雖眾，國愈弱至削。,CTEXT,商君書 ,77
說民,民之所欲萬，而利之所出一。民非一則無以致欲，故作一。作一則力摶，力摶則強；強而用，重強。故能生力，能殺力，曰：「攻敵之國」，必疆。塞私道以窮其志，啟一門以致其欲，使民必先其所惡，然後致其所欲，故力多。力多而不用則志窮，志窮則有私，有私則有弱。故能生力，不能殺力，曰：「自攻之國」，必削。故曰王者國不蓄力，家不積粟。國不蓄力，下用也；家不積粟，上藏也。,CTEXT,商君書 ,175
算地,資於地則樸，託危於外則惑。民入則樸，出則惑，故其農勉而戰戢也。民之農勉則資重，戰戢則鄰危。資重則不可負而逃，鄰危則不歸於無資。歸危外託，狂夫之所不為也。,CTEXT,商君書 ,76
算地,今國立爵而民羞之，設刑而民樂之，此蓋法術之患也。故君子操權一政以立術，立官貴爵以稱之，論勞舉功以任之，則是上下之稱平。上下之稱平，則臣得盡其力，而主得專其柄。,CTEXT,商君書 ,79
開塞,凡仁者以愛利為務，而賢者以相出為道。民眾而無制，久而相出為道，則有亂。故聖人承之，作為土地貨財男女之分。分定而無制，不可，故立禁。禁立而莫之司，不可，故立官。官設而莫之一，不可，故立君。既立君，則上賢廢，而貴貴立矣。然則上世親親而愛私，中世上賢而說仁，下世貴貴而尊官。上賢者，以贏相出也；而立君者，使賢無用也。親親者，以私為道也，而中正者使私無行也。此三者，非事相反也，民道弊而所重易也，世事變而行道異也。故曰：「王道有繩。」,CTEXT,商君書 ,213
壹言,今世主皆欲治民，而助之以亂；非樂以為亂也，安其故而不闚於時也。是上法古而得其塞，下修今而不時移，而不明世俗之變，不察治民之情，故多賞以致刑，輕刑以去賞。夫上設刑而民不服，賞匱而姦益多。故上之於民也，先刑而後賞。,CTEXT,商君書 ,105
來民,且古有堯舜，當時而見稱；中世有湯武，在位而民服。此四王者，萬世之所稱以為聖王者也。然其道猶不能取用於後。今復之三世，而三晉之民可盡也，是非王賢力今時，而使後世為王用乎？然則非聖別說，而聽聖人難也。,CTEXT,商君書 ,98
賞刑,昔湯封於贊茅，文王封於岐周，方百里。湯與桀戰於鳴條之野，武王與紂戰於牧野之中，大破九軍，卒裂土封諸侯，士卒坐陳者里有書社，車休息不乘，從馬華山之陽，從牛於農澤，從之老而不收，此湯武之賞也。故曰：贊茅岐周之粟，以賞天下之人，不人得一升；以其錢賞天下之人，不人得一錢。故曰：百里之君，而封侯其臣，大其舊。,CTEXT,商君書 ,150
弱民,民善之則和，利之則用；用則有任，和則匱；有任乃富於政。上舍法，任民之所善，故姦多。民貧則力富，民富則淫，淫則有蝨。故民富而不用，則使民以食出爵，爵必以其力，則農不偷。農不偷，六蝨無萌。故國富而民治，重強。,CTEXT,商君書 ,102
弱民,今夫人眾兵強，此帝王之大資也。苟非明法以守之，與危亡為鄰。故明主察法。境內之民，無辟淫之心，游處之士，迫於戰陣，萬民疾於耕農，有以知其然也。,CTEXT,商君書 ,70
弱民,楚國之民，齊疾而均，速若飄風；宛鉅鐵鉈，利若蜂蠆；脅蛟犀兕，堅若金石。江漢以為池，汝潁以為限，隱以鄧林，緣以方城。秦師至鄢郢，舉若振槁，唐蔑死於垂沙，莊蹻發於內，楚分為五，地非不大也，兵非不眾也，甲兵財用非不多也，戰不勝，守不固，此無法之所生也。,CTEXT,商君書 ,123
禁使,故先王不恃其強，而恃其勢；不恃其信，而恃其數。今夫飛蓬，遇飄風而行千里，乘風之勢也。探淵者知千仞之深，縣繩之數也。故託其勢者，雖遠必至；守其數者，雖深必得。今夫幽夜，山陵之大，而離婁不見；清朝日撽，則上別飛鳥，下察秋毫。故目之見也，託日之勢也。得勢之至，不參官而潔，陳數而物當。今恃多官眾吏，官立丞監。夫置丞立監者，且以禁人之為利也；而丞監亦欲為利，則以何相禁？故恃丞監而治者，僅存之治也。通數者不然，別其勢，難其道。故曰：「其勢難匿者，雖跖不為非焉。」故先王貴勢。,CTEXT,商君書 ,233
禁使,故至治，夫妻交友不能相為棄惡蓋非，而不害於親，民人不能相為隱。上與吏也，事合而利異者也。今夫騶虞，以相監不可，事合而利同者也。若使馬焉能言，則騶虞無所逃其惡矣，利異也。利合而惡同者，父不能以問子，君不能以問臣。吏之與吏，利合而惡同也。夫事合而利異者，先王之所以為端也。民之蔽主，而不害於蓋，賢者不能益，不肖者不能損。故遺賢去智，治之數也。,CTEXT,商君書 ,169
德行,阮光祿在剡，曾有好車，借者無不皆給。有人葬母，意欲借而不敢言。阮後聞之，嘆曰：「吾有車而使人不敢借，何以車為？」遂焚之。,CTEXT,世說新語 ,60
德行,謝奕作剡令，有一老翁犯法，謝以醇酒罰之，乃至過醉，而猶未已。太傅時年七、八歲，箸青布褲，在兄膝邊坐，諫曰：「阿兄！老翁可念，何可作此。」奕於是改容曰：「阿奴欲放去邪？」遂遣之。謝太傅絕重褚公，常稱：「褚季野雖不言，而四時之氣亦備。」,CTEXT,世說新語 ,116
德行,晉簡文為撫軍時，所坐床上塵不聽拂，見鼠行跡，視以為佳。有參軍見鼠白日行，以手板批殺之，撫軍意色不說，門下起彈。教曰：「鼠被害，尚不能忘懷，今復以鼠損人，無乃不可乎？」,CTEXT,世說新語 ,83
德行,桓南郡。既破殷荊州，收殷將佐十許人，咨議羅企生亦在焉。桓素待企生厚，將有所戮，先遣人語云：「若謝我，當釋罪。」企生答曰：「為殷荊州吏，今荊州奔亡，存亡未判，我何顏謝桓公？」既出市，桓又遣人問欲何言？答曰：「昔晉文王殺嵇康，而嵇紹為晉忠臣。從公乞一弟以養老母。」桓亦如言宥之。桓先曾以一羔裘與企生母胡，胡時在豫章，企生問至，即日焚裘。,CTEXT,世說新語 ,166
德行,吳道助、附子兄弟，居在丹陽郡。後遭母童夫人艱，朝夕哭臨。及思至，賓客弔省，號踊哀絕，路人為之落淚。韓康伯時為丹陽尹，母殷在郡，每聞二吳之哭，輒為悽惻。語康伯曰：「汝若為選官，當好料理此人。」康伯亦甚相知。韓後果為吏部尚書。大吳不免哀制，小吳遂大貴達。,CTEXT,世說新語 ,125
言語,孔文舉年十歲，隨父到洛。時李元禮有盛名，為司隸校尉，詣門者皆俊才清稱及中表親戚乃通。文舉至門，謂吏曰：「我是李府君親。」既通，前坐。元禮問曰：「君與僕有何親？」對曰：「昔先君仲尼與君先人伯陽，有師資之尊，是僕與君奕世為通好也。」元禮及賓客莫不奇之。太中大夫陳韙後至，人以其語語之。韙曰：「小時了了，大未必佳！」文舉曰：「想君小時，必當了了！」韙大踧踖。,CTEXT,世說新語 ,176
言語,孔文舉有二子，大者六歲，小者五歲。晝日父眠，小者床頭盜酒飲之。大兒謂曰：「何以不拜？」答曰：「偷，那得行禮！」,CTEXT,世說新語 ,55
言語,潁川太守髡陳仲弓。客有問元方：「府君何如？」元方曰：「高明之君也。」「足下家君何如？」曰：「忠臣孝子也。」客曰：「易稱『二人同心，其利斷金；同心之言，其臭如蘭。』何有高明之君而刑忠臣孝子者乎？」元方曰：「足下言何其謬也！故不相答。」客曰：「足下但因傴為恭不能答。」元方曰：「昔高宗放孝子孝己，尹吉甫放孝子伯奇，董仲舒放孝子符起。唯此三君，高明之君；唯此三子，忠臣孝子。」客慚而退。,CTEXT,世說新語 ,190
言語,禰衡被魏武謫為鼓吏，正月半試鼓。衡揚枹為漁陽摻檛，淵淵有金石聲，四坐為之改容。孔融曰：「禰衡罪同胥靡，不能發明王之夢。」魏武慚而赦之。,CTEXT,世說新語 ,67
言語,南郡龐士元聞司馬德操在潁川，故二千里候之。至，遇德操采桑，士元從車中謂曰：「吾聞丈夫處世，當帶金佩紫，焉有屈洪流之量，而執絲婦之事。」德操曰：「子且下車，子適知邪徑之速，不慮失道之迷。昔伯成耦耕，不慕諸侯之榮；原憲桑樞，不易有官之宅。何有坐則華屋，行則肥馬，侍女數十，然後為奇。此乃許、父所以慷慨，夷、齊所以長歎。雖有竊秦之爵，千駟之富，不足貴也！」士元曰：「僕生出邊垂，寡見大義。若不一叩洪鍾，伐雷鼓，則不識其音響也。」劉公幹以失敬罹罪，文帝問曰：「卿何以不謹於文憲？」楨答曰：「臣誠庸短，亦由陛下綱目不疏。」,CTEXT,世說新語 ,256
言語,元帝始過江，謂顧驃騎曰：「寄人國土，心常懷慚。」榮跪對曰：「臣聞王者以天下為家，是以耿、亳無定處，九鼎遷洛邑。願陛下勿以遷都為念。」,CTEXT,世說新語 ,66
言語,過江諸人，每至美日，輒相邀新亭，藉卉飲宴。周侯坐而歎曰：「風景不殊，正自有山河之異！」皆相視流淚。唯王丞相愀然變色曰：「當共戮力王室，克復神州，何至作楚囚相對？」衛洗馬初欲渡江，形神慘悴，語左右云：「見此芒芒，不覺百端交集。苟未免有情，亦復誰能遣此！」,CTEXT,世說新語 ,126
言語,周僕射雍容好儀形，詣王公，初下車，隱數人，王公含笑看之。既坐，傲然嘯詠。王公曰：「卿欲希嵇、阮邪？」答曰：「何敢近舍明公，遠希嵇、阮！」庾公嘗入佛圖，見臥佛，曰：「此子疲於津梁。」于時以為名言。,CTEXT,世說新語 ,97
言語,孫齊由、齊莊二人小時詣庾公，公問：「齊由何字？」答曰：「字齊由。」公曰：「欲何齊邪？」曰：「齊許由。」「齊莊何字？」答曰：「字齊莊。」公曰：「欲何齊？」曰：「齊莊周。」公曰：「何不慕仲尼而慕莊周？」對曰：「聖人生知，故難企慕。」庾公大喜小兒對。,CTEXT,世說新語 ,122
言語,顧悅與簡文同年，而髮蚤白。簡文曰：「卿何以先白？」對曰：「蒲柳之姿，望秋而落；松柏之質，經霜彌茂。」桓公入峽，絕壁天懸，騰波迅急。迺歎曰：「既為忠臣，不得為孝子，如何？」,CTEXT,世說新語 ,85
言語,初，熒惑入太微，尋廢海西。簡文登阼，復入太微，帝惡之。時郗超為中書在直。引超入曰：「天命脩短，故非所計，政當無復近日事不？」超曰：「大司馬方將外固封疆，內鎮社稷，必無若此之慮。臣為陛下以百口保之。」帝因誦庾仲初詩曰：「志士痛朝危，忠臣哀主辱。」聲甚悽厲。郗受假還東，帝曰：「致意尊公，家國之事，遂至於此！由是身不能以道匡衛，思患預防，愧歎之深，言何能喻？」因泣下流襟。簡文在暗室中坐，召宣武。宣武至，問上何在？簡文曰：「某在斯。」時人以為能。,CTEXT,世說新語 ,221
言語,謝太傅語王右軍曰：「中年傷於哀樂，與親友別，輒作數日惡。」王曰：「年在桑榆，自然至此，正賴絲竹陶寫。恆恐兒輩覺，損欣樂之趣。」支道林常養數匹馬。或言道人畜馬不韻，支曰：「貧道重其神駿。」劉尹與桓宣武共聽講禮記。桓云：「時有入心處，便覺咫尺玄門。」劉曰：「此未關至極，自是金華殿之語。」,CTEXT,世說新語 ,142
言語,謝太傅寒雪日內集，與兒女講論文義。俄而雪驟，公欣然曰：「白雪紛紛何所似？」兄子胡兒曰：「撒鹽空中差可擬。」兄女曰：「未若柳絮因風起。」公大笑樂。即公大兄無奕女，左將軍王凝之妻也。,CTEXT,世說新語 ,89
言語,支公好鶴，住剡東(山印)山。有人遺其雙鶴，少時翅長欲飛。支意惜之，乃鎩其翮。鶴軒翥不復能飛，乃反顧翅，垂頭視之，如有懊喪意。林曰：「既有凌霄之姿，何肯為人作耳目近玩？」養令翮成置，使飛去。謝中郎經曲阿後湖，問左右：「此是何水？」答曰：「曲阿湖。」謝曰：「故當淵注渟著，納而不流。」晉武帝每餉山濤山少。謝太傅以問子弟，車騎答曰：「當由欲者不多，而使與者忘少。」謝胡兒語庾道季：「諸人莫當就卿談，可堅城壘。」庾曰：「若文度來，我以偏師待之；康伯來，濟河焚舟。」,CTEXT,世說新語 ,228
言語,李弘度常歎不被遇。殷揚州知其家貧，問：「君能屈志百里不？」李答曰：「北門之歎，久已上聞。窮猿奔林，豈暇擇木！」遂授剡縣。王司州至吳興印渚中看。歎曰：「非唯使人情開滌，亦覺日月清朗。」,CTEXT,世說新語 ,91
言語,顧長康拜桓宣武墓，作詩云：「山崩溟海竭，魚鳥將何依。」人問之曰：「卿憑重桓乃爾，哭之狀其可見乎？」顧曰：「鼻如廣莫長風，眼如懸河決溜。」或曰：「聲如震雷破山，淚如傾河注海。」毛伯成既負其才氣，常稱：「寧為蘭摧玉折，不作蕭敷艾榮。」范甯作豫章，八日請佛有板。眾僧疑，或欲作答。有小沙彌在坐末曰：「世尊默然，則為許可。」眾從其義。,CTEXT,世說新語 ,163
言語,司馬太傅齋中夜坐，于時天月明淨，都無纖翳。太傅歎以為佳。謝景重在坐，答曰：「意謂乃不如微雲點綴。」太傅因戲謝曰：「卿居心不淨，乃復強欲滓穢太清邪？」,CTEXT,世說新語 ,74
言語,王中郎甚愛張天錫，問之曰：「卿觀過江諸人經緯，江左軌轍，有何偉異？後來之彥，復何如中原？」張曰：「研求幽邃，自王、何以還；因時脩制，荀、樂之風。」王曰：「卿知見有餘，何故為苻堅所制？」答曰：「陽消陰息，故天步屯蹇；否剝成象，豈足多譏？」,CTEXT,世說新語 ,118
言語,宣武移鎮南州，制街衢平直。人謂王東亭曰：「丞相初營建康，無所因承，而制置紆曲，方此為劣。」東亭曰：「此丞相乃所以為巧。江左地促，不如中國；若使阡陌條暢，則一覽而盡。故紆餘委曲，若不可測。」,CTEXT,世說新語 ,94
言語,桓玄詣殷荊州，殷在妾房晝眠，左右辭不之通。桓後言及此事，殷云：「初不眠，縱有此，豈不以『賢賢易色』也。」桓玄問羊孚：「何以共重吳聲？」羊曰：「當以其妖而浮。」謝混問羊孚：「何以器舉瑚璉？」羊曰：「故當以為接神之器。」桓玄既篡位，後御床微陷，群臣失色。侍中殷仲文進曰：「當由聖德淵重，厚地所以不能載。」時人善之。,CTEXT,世說新語 ,155
政事,陳仲弓為太丘長，時吏有詐稱母病求假。事覺收之，令吏殺焉。主簿請付獄，考眾姦。仲弓曰：「欺君不忠，病母不孝。不忠不孝，其罪莫大。考求眾姦，豈復過此？」,CTEXT,世說新語 ,74
政事,陳元方年十一時，候袁公。袁公問曰：「賢家君在太丘，遠近稱之，何所履行？」元方曰：「老父在太丘，彊者綏之以德，弱者撫之以仁，恣其所安，久而益敬。」袁公曰：「孤往者嘗為鄴令，正行此事。不知卿家君法孤？孤法卿父？」元方曰：「周公、孔子，異世而出，周旋動靜，萬里如一。周公不師孔子，孔子亦不師周公。」,CTEXT,世說新語 ,146
政事,桓公在荊州，全欲以德被江、漢，恥以威刑肅物。令史受杖，正從朱衣上過。桓式年少，從外來，云：「向從閣下過，見令史受杖，上捎雲根，下拂地足。」意譏不著。桓公云：「我猶患其重。」簡文為相，事動經年，然後得過。桓公甚患其遲，常加勸免。太宗曰：「一日萬機，那得速！」山遐去東陽，王長史就簡文索東陽云：「承藉猛政，故可以和靜致治。」殷浩始作揚州，劉尹行，日小欲晚，便使左右取袱，人問其故？答曰：「刺史嚴，不敢夜行。」,CTEXT,世說新語 ,202
政事,王東亭與張冠軍善。王既作吳郡，人問小令曰：「東亭作郡，風政何似？」答曰：「不知治化何如，唯與張祖希情好日隆耳。」,CTEXT,世說新語 ,56
文學,服虔既善春秋，將為注，欲參考同異；聞崔烈集門生講傳，遂匿姓名，為烈門人賃作食。每當至講時，輒竊聽戶壁間。既知不能踰己，稍共諸生敘其短長。烈聞，不測何人，然素聞虔名，意疑之。明蚤往，及未寤，便呼：「子慎！子慎！」虔不覺驚應，遂相與友善。鍾會撰四本論，始畢，甚欲使嵇公一見。置懷中，既定，畏其難，懷不敢出，於戶外遙擲，便回急走。,CTEXT,世說新語 ,162
文學,衛玠總角時問樂令「夢」，樂云「是想」。衛曰：「形神所不接而夢，豈是想邪？」樂云：「因也。未嘗夢乘車入鼠穴，擣齏噉鐵杵，皆無想無因故也。」衛思「因」，經日不得，遂成病。樂聞，故命駕為剖析之。衛既小差。樂歎曰：「此兒胸中當必無膏肓之疾！」庾子嵩讀莊子，開卷一尺許便放去，曰：「了不異人意。」,CTEXT,世說新語 ,143
文學,殷中軍為庾公長史，下都，王丞相為之集，桓公、王長史、王藍田、謝鎮西並在。丞相自起解帳帶麈尾，語殷曰：「身今日當與君共談析理。」既共清言，遂達三更。丞相與殷共相往反，其餘諸賢，略無所關。既彼我相盡，丞相乃歎曰：「向來語，乃竟未知理源所歸，至於辭喻不相負。正始之音，正當爾耳！」明旦，桓宣武語人曰：「昨夜聽殷、王清言甚佳，仁祖亦不寂寞，我亦時復造心，顧看兩王掾，輒翣如生母狗馨。」殷中軍見佛經云：「理亦應阿堵上。」,CTEXT,世說新語 ,205
文學,支道林、許、謝盛德，共集王家。謝顧謂諸人：「今日可謂彥會，時既不可留，此集固亦難常。當共言詠，以寫其懷。」許便問主人有莊子不？正得漁父一篇。謝看題，便各使四坐通。支道林先通，作七百許語，敘致精麗，才藻奇拔，眾咸稱善。於是四坐各言懷畢。謝問曰：「卿等盡不？」皆曰：「今日之言，少不自竭。」謝後麤難，因自敘其意，作萬餘語，才峰秀逸。既自難干，加意氣擬託，蕭然自得，四坐莫不厭心。支謂謝曰：「君一往奔詣，故復自佳耳。」,CTEXT,世說新語 ,206
文學,羊孚弟娶王永言女。及王家見婿，孚送弟俱往。時永言父東陽尚在，殷仲堪是東陽女婿，亦在坐。孚雅善理義，乃與仲堪道齊物。殷難之，羊云：「君四番後，當得見同。」殷笑曰：「乃可得盡，何必相同？」乃至四番後一通。殷咨嗟曰：「僕便無以相異。」歎為新拔者久之。殷仲堪云：「三日不讀道德經，便覺舌本閒強。」,CTEXT,世說新語 ,144
文學,樂令善於清言，而不長於手筆。將讓河南尹，請潘岳為表。潘云：「可作耳。要當得君意。」樂為述己所以為讓，標位二百許語。潘直取錯綜，便成名筆。時人咸云：「若樂不假潘之文，潘不取樂之旨，則無以成斯矣。」夏侯湛作周詩成，示潘安仁。安仁曰：「此非徒溫雅，乃別見孝悌之性。」潘因此遂作家風詩。孫子荊除婦服，作詩以示王武子。王曰：「未知文生於情，情生於文。覽之悽然，增伉儷之重。」太叔廣甚辯給，而摯仲治長於翰墨，俱為列卿。每至公坐，廣談，仲治不能對。退著筆難廣，廣又不能答。江左殷太常父子，並能言理，亦有辯訥之異。揚州口談至劇，太常輒云：「汝更思吾論。」,CTEXT,世說新語 ,269
文學,桓宣武命袁彥伯作北征賦，既成，公與時賢共看，咸嗟歎之。時王珣在坐云：「恨少一句，得『寫』字足韻，當佳。」袁即於坐攬筆益云：「感不絕於余心，泝流風而獨寫。」公謂王曰：「當今不得不以此事推袁。」孫興公道：「曹輔佐才如白地明光錦，裁為負版褲，非無文采，酷無裁製。」袁伯彥作名士傳成，見謝公。公笑曰：「我嘗與諸人道江北事，特作狡獪耳！彥伯遂以箸書。」王東亭到桓公吏，既伏閣下，桓令人竊取其白事。東亭即於閣下更作，無復向一字。,CTEXT,世說新語 ,208
文學,桓宣武北征，袁虎時從，被責免官。會須露布文，喚袁倚馬前令作。手不輟筆，俄得七紙，殊可觀。東亭在側，極歎其才。袁虎云：「當令齒舌閒得利。」,CTEXT,世說新語 ,68
方正,南陽宗世林，魏武同時，而甚薄其為人，不與之交。及魏武作司空，總朝政，從容問宗曰：「可以交未？」答曰：「松柏之志猶存。」世林既以忤旨見疏，位不配德。文帝兄弟每造其門，皆獨拜床下，其見禮如此。,CTEXT,世說新語 ,94
方正,諸葛亮之次渭濱，關中震動。魏明帝深懼晉宣王戰，乃遣辛毗為軍司馬。宣王既與亮對渭而陳，亮設誘譎萬方。宣王果大忿，將欲應之以重兵。亮遣間諜覘之，還曰：「有一老夫，毅然仗黃鉞，當軍門立，軍不得出。」亮曰：「此必辛佐治也。」,CTEXT,世說新語 ,108
方正,高貴鄉公薨，內外諠譁。司馬文王問侍中陳泰曰：「何以靜之？」泰云：「唯殺賈充，以謝天下。」文王曰：「可復下此不？」對曰：「但見其上，未見其下。」和嶠為武帝所親重，語嶠曰：「東宮頃似更成進，卿試往看。」還問「何如？」答云：「皇太子聖質如初。」,CTEXT,世說新語 ,119
方正,王太尉不與庾子嵩交，庾卿之不置。王曰：「君不得為爾。」庾曰：「卿自君我，我自卿卿。我自用我法，卿自用卿法。」阮宣子伐社樹，有人止之。宣子曰：「社而為樹，伐樹則社亡；樹而為社，伐樹則社移矣。」,CTEXT,世說新語 ,95
方正,周叔治作晉陵太守，周侯、仲智往別。叔治以將別，涕泗不止。仲智恚之曰：「斯人乃婦女，與人別唯啼泣！」便舍去。周侯獨留，與飲酒言話，臨別流涕，撫其背曰：「奴好自愛。」,CTEXT,世說新語 ,81
方正,庾公臨去，顧語鍾後事，深以相委。鍾曰：「棟折榱崩，誰之責邪？」庾曰：「今日之事，不容復言，卿當期克復之效耳！」鍾曰：「想足下不愧荀林父耳。」,CTEXT,世說新語 ,70
方正,孔君平疾篤，庾司空為會稽，省之，相問訊甚至，為之流涕。庾既下床，孔慨然曰：「大丈夫將終，不問安國甯家之術，迺作兒女子相問！」庾聞，回謝之，請其話言。,CTEXT,世說新語 ,74
方正,桓大司馬詣劉尹，臥不起。桓彎彈彈劉枕，丸迸碎床褥間。劉作色而起曰：「使君如馨地，甯可鬥戰求勝？」桓甚有恨容。後來年少，多有道深公者。深公謂曰：「黃吻年少，勿為評論宿士。昔嘗與元明二帝、王庾二公周旋。」,CTEXT,世說新語 ,100
方正,王長史求東陽，撫軍不用。後疾篤，臨終，撫軍哀歎曰：「吾將負仲祖於此，命用之。」長史曰：「人言會稽王癡，真癡。」,CTEXT,世說新語 ,55
方正,劉簡作桓宣武別駕，後為東曹參軍，頗以剛直見疏。嘗聽記，簡都無言。宣武問：「劉東曹何以不下意？」答曰：「會不能用。」宣武亦無怪色。,CTEXT,世說新語 ,64
方正,王、劉與桓公共至覆舟山看。酒酣後，劉牽腳加桓公頸。桓公甚不堪，舉手撥去。既還，王長史語劉曰：「伊詎可以形色加人不？」,CTEXT,世說新語 ,58
方正,王爽與司馬太傅飲酒。太傅醉，呼王為「小子。」王曰：「亡祖長史，與簡文皇帝為布衣之交。亡姑、亡姊，伉儷二宮。何小子之有？」,CTEXT,世說新語 ,60
雅量,王夷甫與裴景聲志好不同。景聲惡欲取之，卒不能回。乃故詣王，肆言極罵，要王答己，欲以分謗。王不為動色，徐曰：「白眼兒遂作。」,CTEXT,世說新語 ,61
雅量,褚公於章安令遷太尉記室參軍，名字已顯而位微，人未多識。公東出，乘估客船，送故吏數人投錢唐亭住。爾時吳興沈充為縣令，當送客過浙江，客出，亭吏驅公移牛屋下。潮水至，沈令起彷徨，問：「牛屋下是何物？」吏云：「昨有一傖父來寄亭中，有尊貴客，權移之。」令有酒色，因遙問「傖父欲食餅不？姓何等？可共語。」褚因舉手答曰：「河南褚季野。」遠近久承公名，令於是大遽，不敢移公，便於牛屋下修刺詣公。更宰殺為饌，具於公前，鞭撻亭吏，欲以謝慚。公與之酌宴，言色無異，狀如不覺。令送公至界。,CTEXT,世說新語 ,232
雅量,周仲智飲酒醉，瞋目還面謂伯仁曰：「君才不如弟，而橫得重名！」須臾，舉蠟燭火擲伯仁。伯仁笑曰：「阿奴火攻，固出下策耳！」,CTEXT,世說新語 ,59
雅量,王劭、王薈共詣宣武，正值收庾希家。薈不自安，逡巡欲去；劭堅坐不動，待收信還，得不定迺出。論者以劭為優。,CTEXT,世說新語 ,51
雅量,謝太傅盤桓東山時，與孫興公諸人汎海戲。風起浪涌，孫、王諸人色並遽，便唱使還。太傅神情方王，吟嘯不言。舟人以公貌閑意說，猶去不止。既風轉急，浪猛，諸人皆諠動不坐。公徐云：「如此，將無歸！」眾人即承響而回。於是審其量，足以鎮安朝野。,CTEXT,世說新語 ,114
雅量,支道林還東，時賢並送於征虜亭。蔡子叔前至，坐近林公。謝萬石後來，坐小遠。蔡暫起，謝移就其處。蔡還，見謝在焉，因合褥舉謝擲地，自復坐。謝冠幘傾脫，乃徐起振衣就席，神意甚平，不覺瞋沮。坐定，謂蔡曰：「卿奇人，殆壞我面。」蔡答曰：「我本不為卿面作計。」其後，二人俱不介意。郗嘉賓欽崇釋道安德問，餉米千斛，修書累紙，意寄殷勤。道安答直云：「損米。」愈覺有待之為煩。,CTEXT,世說新語 ,178
雅量,王子猷、子敬曾俱坐一室，上忽發火。子猷遽走避，不惶取屐；子敬神色恬然，徐喚左右，扶憑而出，不異平常。世以此定二王神宇。符堅遊魂近境，謝太傅謂子敬曰：「可將當軸，了其此處。」,CTEXT,世說新語 ,86
雅量,王僧彌、謝車騎共王小奴許集。僧彌舉酒勸謝云：「奉使君一觴。」謝曰：「可爾。」僧彌勃然起，作色曰：「汝故是吳興溪中釣碣耳！何敢譸張！」謝徐撫掌而笑曰：「衛軍，僧彌殊不肅省，乃侵陵上國也。」,CTEXT,世說新語 ,93
識鑒,周伯仁母冬至舉酒賜三子曰：「吾本謂度江託足無所。爾家有相，爾等並羅列吾前，復何憂？」周嵩起，長跪而泣曰：「不如阿母言。伯仁為人志大而才短，名重而識闇，好乘人之弊，此非自全之道。嵩性狼抗，亦不容於世。唯阿奴碌碌，當在阿母目下耳！」,CTEXT,世說新語 ,114
識鑒,桓公將伐蜀，在事諸賢咸以李勢在蜀既久，承藉累葉，且形據上流，三峽未易可克。唯劉尹云：「伊必能克蜀。觀其蒲博，不必得，則不為。」謝公在東山畜妓，簡文曰：「安石必出。既與人同樂，亦不得不與人同憂。」,CTEXT,世說新語 ,97
識鑒,郗超與傅瑗周旋，瑗見其二子並總髮。超觀之良久，謂瑗曰：「小者才名皆勝，然保卿家，終當在兄。」即傅亮兄弟也。,CTEXT,世說新語 ,53
識鑒,王恭隨父在會稽，王大自都來拜墓。恭暫往墓下看之，二人素善，遂十餘日方還。父問恭：「何故多日？」對曰：「與阿大語，蟬連不得歸。」因語之曰：「恐阿大非爾之友。」終乖愛好，果如其言。,CTEXT,世說新語 ,88
賞譽,羊長和父繇，與太傅祜同堂相善，仕至車騎掾。蚤卒。長和兄弟五人，幼孤。祜來哭，見長和哀容舉止，宛若成人，乃歎曰：「從兄不亡矣！」山公舉阮咸為吏部郎，目曰：「清真寡欲，萬物不能移也。」王戎目阮文業：「清倫有鑒識，漢元以來，未有此人。」武元夏目裴、王曰：「戎尚約，楷清通。」庾子嵩目和嶠：「森森如千丈松，雖磊砢有節目，施之大廈，有棟梁之用。」王戎云：「太尉神姿高徹，如瑤林瓊樹，自然是風塵外物。」,CTEXT,世說新語 ,195
賞譽,王汝南既除所生服，遂停墓所。兄子濟每來拜墓，略不過叔，叔亦不候。濟脫時過，止寒溫而已。後聊試問近事，答對甚有音辭，出濟意外，濟極惋愕。仍與語，轉造清微。濟先略無子姪之敬，既聞其言，不覺懍然，心形俱肅。遂留共語，彌日累夜。濟雖俊爽，自視缺然，乃喟然歎曰：「家有名士，三十年而不知！」濟去，叔送至門。濟從騎有一馬，絕難乘，少能騎者。濟聊問叔：「好騎乘不？」曰：「亦好爾。」濟又使騎難乘馬，叔姿形既妙，回策如縈，名騎無以過之。濟益歎其難測，非復一事。既還，渾問濟：「何以暫行累日？」濟曰：「始得一叔。」渾問其故？濟具歎述如此。渾曰：「何如我？」濟曰：「濟以上人。」武帝每見濟，輒以湛調之曰：「卿家癡叔死未？」濟常無以答。既而得叔，後武帝又問如前，濟曰：「臣叔不癡。」稱其實美。帝曰：「誰比？」濟曰：「山濤以下，魏舒以上。」於是顯名。年二十八，始宦。裴僕射時人謂為言談之林藪。,CTEXT,世說新語 ,384
賞譽,有問秀才：「吳舊姓何如？」答曰：「吳府君聖王之老成，明時之俊乂。朱永長理物之至德，清選之高望。嚴仲弼九皋之鳴鶴，空谷之白駒。顧彥先八音之琴瑟，五色之龍章。張威伯歲寒之茂松，幽夜之逸光。陸士衡、士龍鴻鵠之裴回，懸鼓之待槌。凡此諸君：以洪筆為鉏耒，以紙札為良田。以玄默為稼穡，以義理為豐年。以談論為英華，以忠恕為珍寶。著文章為錦繡，蘊五經為繒帛。坐謙虛為席薦，張義讓為帷幕。行仁義為室宇，修道德為廣宅。」,CTEXT,世說新語 ,200
賞譽,人問王夷甫：「山巨源義理何如？是誰輩？」王曰：「此人初不肯以談自居，然不讀老、莊，時聞其詠，往往與其旨合。」,CTEXT,世說新語 ,54
賞譽,洛中雅雅有三嘏：劉粹字純嘏，宏字終嘏，漠字沖嘏，是親兄弟。王安豐甥，並是王安豐女婿。宏，真長祖也。洛中錚錚馮惠卿，名蓀，是播子。蓀與邢喬俱司徒李胤外孫，及胤子順並知名。時稱：「馮才清，李才明，純粹邢。」,CTEXT,世說新語 ,101
賞譽,總角詣謝奉。奉與語，大說之，曰：「大宗雖衰，魏氏已復有人。」簡文云：「淵源語不超詣簡至；然經綸思尋處，故有局陳。」初，法汰北來未知名，王領軍供養之。每與周旋，行來往名勝許，輒與俱。不得汰，便停車不行。因此名遂重。王長史與大司馬書，道淵源「識致安處，足副時談。」謝公云：「劉尹語審細。」桓公語嘉賓：「阿源有德有言，向使作令僕，足以儀刑百揆。朝廷用違其才耳。」簡文語嘉賓：「劉尹語末後亦小異，回復其言，亦乃無過。」孫興公、許玄度共在白樓亭,CTEXT,世說新語 ,217
賞譽,謝胡兒作著作郎，嘗作王堪傳。不諳堪是何似人，咨謝公。謝公答曰：「世冑亦被遇。堪，烈之子，阮千里姨兄弟，潘安仁中外。安仁詩所謂『子親伊姑，我父唯舅』。是許允婿。」謝太傅重鄧僕射，常言「天地無知，使伯道無兒」。謝公與王右軍書曰：「敬和棲託好佳。」吳四姓舊目云：「張文、朱武、陸忠、顧厚。」謝公語王孝伯：「君家藍田，舉體無常人事。」,CTEXT,世說新語 ,163
品藻,劉令言始入洛，見諸名士而歎曰：「王夷甫太解明，樂彥輔我所敬，張茂先我所不解，周弘武巧於用短，杜方叔拙於用長。」王夷甫云：「閭丘沖，優於滿奮、郝隆。此三人並是高才，沖最先達。」王夷甫以王東海比樂令，故王中郎作碑云：「當時標榜，為樂廣之儷。」庾中郎與王平子鴈行。王大將軍在西朝時，見周侯輒扇障面不得住。後度江左，不能復爾。王歎曰：「不知我進，伯仁退？」,CTEXT,世說新語 ,174
品藻,會稽虞(馬斐)，元皇時與桓宣武同俠，其人有才理勝望。王丞相嘗謂(馬斐)曰：「孔愉有公才而無公望，丁潭有公望而無公才，兼之者其在卿乎？」(馬斐)未達而喪。,CTEXT,世說新語 ,76
品藻,宋褘曾為王大將軍妾，後屬謝鎮西。鎮西問褘：「我何如王？」答曰：「王比使君，田舍、貴人耳！」鎮西妖冶故也。明帝問周伯仁：「卿自謂何如庾元規？」對曰：「蕭條方外，亮不如臣；從容廊廟，臣不如亮。」王丞相辟王藍田為掾，庾公問丞相：「藍田何似？」王曰：「真獨簡貴，不減父祖；然曠澹處，故當不如爾。」,CTEXT,世說新語 ,144
品藻,未廢海西公時，王元琳問桓元子：「箕子、比干，跡異心同，不審明公孰是孰非？」曰：「仁稱不異，寧為管仲。」,CTEXT,世說新語 ,51
品藻,王黃門兄弟三人俱詣謝公，子猷、子重多說俗事，子敬寒溫而已。既出，坐客問謝公：「向三賢孰愈？」謝公曰：「小者最勝。」客曰：「何以知之？」謝公曰：「吉人之辭寡，躁人之辭多，推此知之。」,CTEXT,世說新語 ,90
規箴,孫皓問丞相陸凱曰：「卿一宗在朝有幾人？」陸曰：「二相、五侯、將軍十餘人。」皓曰：「盛哉！」陸曰：「君賢臣忠，國之盛也。父慈子孝，家之盛也。今政荒民弊，覆亡是懼，臣何敢言盛！」,CTEXT,世說新語 ,87
規箴,晉武帝既不悟太子之愚，必有傳後意。諸名臣亦多獻直言。帝嘗在陵雲臺上坐，衛瓘在側，欲申其懷，因如醉跪帝前，以手撫床曰：「此坐可惜。」帝雖悟，因笑曰：「公醉邪？」,CTEXT,世說新語 ,79
規箴,王丞相為揚州，遣八部從事之職。顧和時為下傳還，同時俱見。諸從事各奏二千石官長得失，至和獨無言。王問顧曰：「卿何所聞？」答曰：「明公作輔，寧使網漏吞舟，何緣采聽風聞，以為察察之政？」丞相咨嗟稱佳，諸從事自視缺然也。,CTEXT,世說新語 ,106
規箴,蘇峻東征沈充，請吏部郎陸邁與俱。將至吳，密敕左右，令入閶門放火以示威。陸知其意，謂峻曰：「吳治平未久，必將有亂。若為亂階，請從我家始。」峻遂止。,CTEXT,世說新語 ,72
規箴,小庾在荊州，公朝大會，問諸僚佐曰：「我欲為漢高、魏武何如？」一坐莫答，長史江虨曰：「願明公為桓、文之事，不願作漢高、魏武也。」,CTEXT,世說新語 ,63
規箴,羅君章為桓宣武從事，謝鎮西作江夏，往檢校之。羅既至，初不問郡事；徑就謝數日，飲酒而還。桓公問有何事？君章云：「不審公謂謝尚何似人？」桓公曰：「仁祖是勝我許人。」君章云：「豈有勝公人而行非者，故一無所問。」桓公奇其意而不責也。,CTEXT,世說新語 ,112
夙惠,賓客詣陳太丘宿，太丘使元方、季方炊。客與太丘論議，二人進火，俱委而竊聽。炊忘箸箄，飯落釜中。太丘問：「炊何不餾？」元方、季方長跪曰：「大人與客語，乃俱竊聽，炊忘箸箄，飯今成糜。」太丘曰：「爾頗有所識不？」對曰：「仿佛志之。」二子俱說，更相易奪，言無遺失。太丘曰：「如此，但糜自可，何必飯也？」,CTEXT,世說新語 ,146
夙惠,何晏七歲，明惠若神，魏武奇愛之。因晏在宮內，欲以為子。晏乃畫地令方，自處其中。人問其故？答曰：「何氏之廬也。」魏武知之，即遣還。,CTEXT,世說新語 ,64
豪爽,王大將軍年少時，舊有田舍名，語音亦楚。武帝喚時賢共言伎蓺事。人皆多有所知，唯王都無所關，意色殊惡，自言知打鼓吹。帝令取鼓與之，於坐振袖而起，揚槌奮擊，音節諧捷，神氣豪上，傍若無人。舉坐歎其雄爽。,CTEXT,世說新語 ,97
豪爽,庾稚恭既常有中原之志，文康時權重，未在己。及季堅作相，忌兵畏禍，與稚恭歷同異者久之，乃果行。傾荊、漢之力，窮舟車之勢，師次于襄陽。大會參佐，陳其旌甲，親授弧矢曰：「我之此行，若此射矣！」遂三起三疊，徒眾屬目，其氣十倍。,CTEXT,世說新語 ,109
容止,魏武將見匈奴使，自以形陋，不足雄遠國，使崔季珪代，帝自捉刀立床頭。既畢，令間諜問曰：「魏王何如？」匈奴使答曰：「魏王雅望非常，然床頭捉刀人，此乃英雄也。」魏武聞之，追殺此使。何平叔美姿儀，面至白；魏明帝疑其傅粉。正夏月，與熱湯餅。既噉，大汗出，以朱衣自拭，色轉皎然。魏明帝使后弟毛曾與夏侯玄共坐，時人謂「蒹葭倚玉樹」。時人目「夏侯太初朗朗如日月之入懷，李安國頹唐如玉山之將崩」。,CTEXT,世說新語 ,189
容止,庾太尉在武昌，秋夜氣佳景清，使吏殷浩、王胡之之徒登南樓理詠。音調始遒，聞函道中有屐聲甚厲，定是庾公。俄而率左右十許人步來，諸賢欲起避之。公徐云：「諸君少住，老子於此處興復不淺！」因便據胡床，與諸人詠謔，竟坐甚得任樂。後王逸少下，與丞相言及此事。丞相曰：「元規爾時風範，不得不小穨。」右軍答曰：「唯丘壑獨存。」王敬豫有美形，問訊王公。王公撫其肩曰：「阿奴恨才不稱！」又云：「敬豫事事似王公。」,CTEXT,世說新語 ,195
容止,王長史為中書郎，往敬和許。爾時積雪，長史從門外下車，步入尚書，著公服。敬和遙望，歎曰：「此不復似世中人！」,CTEXT,世說新語 ,53
傷逝,王戎喪兒萬子，山簡往省之，王悲不自勝。簡曰：「孩抱中物，何至於此？」王曰：「聖人忘情，最下不及情；情之所鍾，正在我輩。」簡服其言，更為之慟。有人哭和長輿曰：「峨峨若千丈松崩。」,CTEXT,世說新語 ,88
傷逝,支道林喪法虔之後，精神霣喪，風味轉墜。常謂人曰：「昔匠石廢斤於郢人，牙生輟絃於鍾子，推己外求，良不虛也！冥契既逝，發言莫賞，中心蘊結，余其亡矣！」卻後一年，支遂殞。郗嘉賓喪，左右白郗公「郎喪」，既聞，不悲，因語左右：「殯時可道。」公往臨殯，一慟幾絕。戴公見林法師墓，曰：「德音未遠，而拱木已積。冀神理綿綿常，不與氣運俱盡耳！」王子敬與羊綏善。綏清淳簡貴，為中書郎，少亡。王深相痛悼，語東亭云：「是國家可惜人！」,CTEXT,世說新語 ,205
棲逸,南陽劉驎之，高率善史傳，隱於陽岐。于時符堅臨江，荊州刺史桓沖將盡訏謨之益，徵為長史，遣人船往迎，贈貺甚厚。驎之聞命，便升舟，悉不受所餉，緣道以乞窮乏，比至上明亦盡。一見沖，因陳無用，翛然而退。居陽岐積年，衣食有無常與村人共。值己匱乏，村人亦如之。甚厚，為鄉閭所安。,CTEXT,世說新語 ,132
賢媛,漢成帝幸趙飛燕，飛燕讒班婕妤祝詛，於是考問。辭曰：「妾聞死生有命，富貴在天。脩善尚不蒙福，為邪欲以何望？若鬼神有知，不受邪佞之訴；若其無知，訴之何益？故不為也。」,CTEXT,世說新語 ,81
賢媛,賈充前婦，是李豐女。豐被誅，離婚徙邊。後遇赦得還，充先已取郭配女。武帝特聽置左右夫人。李氏別住外，不肯還充舍。郭氏語充：「欲就省李。」充曰：「彼剛介有才氣，卿往不如不去。」郭氏於是盛威儀，多將侍婢。既至，入戶，李氏起迎，郭不覺腳自屈，因跪再拜。既反，語充，充曰：「語卿道何物？」,CTEXT,世說新語 ,139
術解,桓公有主簿善別酒，有酒輒令先嘗。好者謂「青州從事」，惡者謂「平原督郵」。青州有齊郡，平原有鬲縣。「從事」言「到臍」，「督郵」言在「鬲上住」。,CTEXT,世說新語 ,70
術解,郗愔信道甚精勤，常患腹內惡，諸醫不可療。聞于法開有名，往迎之。既來，便脈云：「君侯所患，正是精進太過所致耳。」合一劑湯與之。一服，即大下，去數段許紙如拳大；剖看，乃先所服符也。,CTEXT,世說新語 ,88
巧蓺,戴安道就范宣學，視范所為：范讀書亦讀書，范鈔書亦鈔書。唯獨好畫，范以為無用，不宜勞思於此。戴乃畫南都賦圖；范看畢咨嗟，甚以為有益，始重畫。謝太傅云：「顧長康畫，有蒼生來所無。」,CTEXT,世說新語 ,88
巧蓺,顧長康好寫起人形。欲圖殷荊州，殷曰：「我形惡，不煩耳。」顧曰：「明府正為眼爾。但明點童子，飛白拂其上，使如輕雲之蔽日。」顧長康畫謝幼輿在巖石妙。人問其所以？顧曰：「謝云：『一丘一壑，自謂過之。』此子宜置丘壑中。」顧長康畫人，或數年不點目精。人問其故？顧曰：「四體妍蚩，本無關於妙處；傳神寫照，正在阿堵中。」顧長康道畫：「手揮五絃易，目送歸鴻難。」,CTEXT,世說新語 ,173
寵禮,孝武在西堂會，伏滔預坐。還，下車呼其兒，語之曰：「百人高會，臨坐未得他語，先問『伏滔何在？在此不？』此故未易得。為人作父如此，何如？」,CTEXT,世說新語 ,67
任誕,劉伶病酒，渴甚，從婦求酒。婦捐酒毀器，涕泣諫曰：「君飲太過，非攝生之道，必宜斷之！」伶曰：「甚善。我不能自禁，唯當祝鬼神，自誓斷之耳！便可具酒肉。」婦曰：「敬聞命。」供酒肉於神前，請伶祝誓。伶跪而祝曰：「天生劉伶，以酒為名，一飲一斛，五斗解酲。婦人之言，慎不可聽。」便引酒進肉，隗然已醉矣。,CTEXT,世說新語 ,145
任誕,阮仲容、步兵居道南，諸阮居道北。北阮皆富，南阮貧。七月七日，北阮盛曬衣，皆紗羅錦綺。仲容以竿掛大布犢鼻(巾軍)於中庭。人或怪之，答曰：「未能免俗，聊復爾耳！」,CTEXT,世說新語 ,79
任誕,山季倫為荊州，時出酣暢。人為之歌曰：「山公時一醉，徑造高陽池。日莫倒載歸，茗艼無所知。復能乘駿馬，倒箸白接籬。舉手問葛彊，何如并州兒？」高陽池在襄陽。彊是其愛將，并州人也。,CTEXT,世說新語 ,86
任誕,祖車騎過江時，公私儉薄，無好服玩。王、庾諸公共就祖，忽見裘袍重疊，珍飾盈列，諸公怪問之。祖曰：「昨夜復南塘一出。」祖于時恆自使健兒鼓行劫鈔，在事之人，亦容而不問。,CTEXT,世說新語 ,81
任誕,鴻臚卿孔群好飲酒。王丞相語云：「卿何為問飲酒？不見酒家覆瓿布，日月糜爛？」群曰：「不爾，不見糟肉，乃更堪久。」群嘗書與親舊：「今年田得七百斛秫米，不了麴糱事。」有人譏周僕射：「與親友言戲，穢雜無檢節。」周曰：「吾若萬里長江，何能不千里一曲。」,CTEXT,世說新語 ,121
任誕,桓宣武少家貧，戲大輸，債主敦求甚切，思自振之方，莫知所出。陳郡袁耽，俊邁多能。宣武欲求救於耽，耽時居艱，恐致疑，試以告焉。應聲便許，略無慊吝。遂變服懷布帽隨溫去，與債主戲。耽素有蓺名，債主就局曰：「汝故當不辦作袁彥道邪？」遂共戲。十萬一擲，直上百萬數。投馬絕叫，傍若無人，探布帽擲對人曰：「汝竟識袁彥道不？」王光祿云：「酒，正使人人自遠。」劉尹云：「孫承公狂士，每至一處，賞翫累日，或回至半路卻返。」袁彥道有二妹：一適殷淵源，一適謝仁祖。語桓宣武云：「恨不更有一人配卿。」,CTEXT,世說新語 ,236
排調,晉文帝與二陳共車，過喚鍾會同載，即駛車委去。比出，已遠。既至，因嘲之曰：「與人期行，何以遲遲？望卿遙遙不至。」會答曰：「矯然懿實，何必同群？」帝復問會：「皋繇何如人？」答曰：「上不及堯、舜，下不逮周、孔，亦一時之懿士。」,CTEXT,世說新語 ,110
排調,諸葛令、王丞相共爭姓族先後，王曰：「何不言葛、王，而云王、葛？」令曰：「譬言驢馬，不言馬驢，驢寧勝馬邪？」,CTEXT,世說新語 ,53
排調,明帝問周伯仁：「真長何如人？」答曰：「故是千斤犗特。」王公笑其言。伯仁曰：「不如捲角牸，有盤辟之好。」王丞相枕周伯仁膝，指其腹曰：「卿此中何所有？」答曰：「此中空洞無物，然容卿輩數百人。」干寶向劉真長敘其搜神記，劉曰：「卿可謂鬼之董狐。」,CTEXT,世說新語 ,119
排調,張蒼梧是張憑之祖，嘗語憑父曰：「我不如汝。」憑父未解所以。蒼梧曰：「汝有佳兒。」憑時年數歲，歛手曰：「阿翁，詎宜以子戲父？」,CTEXT,世說新語 ,62
排調,桓豹奴是王丹陽外生，形似其舅，桓甚諱之。宣武云：「不恆相似，時似耳！恆似是形，時似是神。」桓逾不說。,CTEXT,世說新語 ,50
排調,郗司空拜北府，王黃門詣郗門拜，云：「應變將略，非其所長。」驟詠之不已。郗倉謂嘉賓曰：「公今日拜，子猷言語殊不遜，深不可容！」嘉賓曰：「此是陳壽作諸葛評。人以汝家比武侯，復何所言？」王子猷詣謝公，謝曰：「云何七言詩？」子猷承問，荅曰：「昂昂若千里之駒，汎汎若水中之鳧。」,CTEXT,世說新語 ,134
排調,簡文在殿上行，右軍與孫興公在後。右軍指簡文語孫曰：「此噉名客！」簡文顧曰：「天下自有利齒兒。」後王光祿作會稽，謝車騎出曲阿祖之。王孝伯罷秘書丞在坐，謝言及此事，因視孝伯曰：「王丞齒似不鈍。」王曰：「不鈍，頗亦驗。」謝遏夏月嘗仰臥，謝公清晨卒來，不暇著衣，跣出屋外，方躡履問訊。公曰：「汝可謂前倨而後恭。」,CTEXT,世說新語 ,152
排調,桓玄素輕桓崖，崖在京下有好桃，玄連就求之，遂不得佳者。玄與殷仲文書，以為嗤笑曰：「德之休明，肅慎貢其楛矢；如其不爾，籬壁閒物，亦不可得也。」,CTEXT,世說新語 ,70
輕詆,褚太傅南下，孫長樂於船中視之。言次，及劉真長死，孫流涕，因諷詠曰：「人之云亡，邦國殄瘁。」褚大怒曰：「真長平生，何嘗相比數，而卿今日作此面向人！」孫回泣向褚曰：「卿當念我！」時咸笑其才而性鄙。,CTEXT,世說新語 ,96
輕詆,桓公入洛，過淮、泗，踐北境，與諸僚屬登平乘樓，眺矚中原，慨然曰：「遂使神州陸沈，百年丘墟，王夷甫諸人，不得不任其責！」袁虎率而對曰：「運自有廢興，豈必諸人之過？」桓公懍然作色，顧謂四坐曰：「諸君頗聞劉景升不？有大牛重千斤，噉芻豆十倍於常牛，負重致遠，曾不若一羸牸。魏武入荊州，烹以饗士卒，于時莫不稱快。」意以況袁。四坐既駭，袁亦失色。,CTEXT,世說新語 ,167
輕詆,高柔在東，甚為謝仁祖所重。既出，不為王、劉所知。仁祖曰：「近見高柔，大自敷奏，然未有所得。」真長云：「故不可在偏地居，輕在角(角弱)中，為人作議論。」高柔聞之，云：「我就伊無所求。」人有向真長學此言者，真長曰：「我寔亦無可與伊者。」然遊燕猶與諸人書：「可要安固？」安固者，高柔也。,CTEXT,世說新語 ,140
輕詆,孫綽作列仙商丘子贊曰：「所牧何物？殆非真豬。儻遇風雲，為我龍攄。」時人多以為能。王藍田語人云：「近見孫家兒作文，道何物、真豬也。」,CTEXT,世說新語 ,65
輕詆,桓公欲遷都，以張拓定之業。孫長樂上表，諫此議甚有理。桓見表心服，而忿其為異，令人致意孫云：「君何不尋遂初賦，而彊知人家國事？」,CTEXT,世說新語 ,63
輕詆,符宏叛來歸國。謝太傅每加接引，宏自以有才，多好上人，坐上無折之者。適王子猷來，太傅使共語。子猷直孰視良久，回語太傅云：「亦復竟不異人！」宏大慚而退。支道林入東，見王子猷兄弟。還，人問：「見諸王何如？」答曰：「見一群白頸烏，但聞喚啞啞聲。」王中郎舉許玄度為吏部郎。郗重熙曰：「相王好事，不可使阿訥在坐。」王興道謂：謝望蔡霍霍如失鷹師。桓南郡每見人不快，輒嗔云：「君得哀家梨，當復不烝食不？」,CTEXT,世說新語 ,194
假譎,溫公喪婦，從姑劉氏，家值亂離散，唯有一女，甚有姿慧，姑以屬公覓婚。公密有自婚意，答云：「佳婿難得，但如嶠比云何？」姑云：「喪敗之餘，乞粗存活，便足慰吾餘年，何敢希汝比？」卻後少日，公報姑云：「已覓得婚處，門地粗可，婿身名宦，盡不減嶠。」因下玉鏡臺一枚。姑大喜。既婚，交禮，女以手披紗扇，撫掌大笑曰：「我固疑是老奴，果如所卜！」玉鏡臺，是公為劉越石長史，北征劉聰所得。,CTEXT,世說新語 ,183
黜免,桓公坐有參軍椅烝薤不時解，共食者又不助，而椅終不放，舉坐皆笑。桓公曰：「同盤尚不相助，況復危難乎？」敕令免官。殷中軍廢後，恨簡文曰：「上人箸百尺樓上，儋梯將去。」,CTEXT,世說新語 ,81
黜免,殷仲文既素有名望，自謂必當阿衡朝政。忽作東陽太守，意甚不平。及之郡，至富陽，慨然歎曰：「看此山川形勢，當復出一孫伯符！」,CTEXT,世說新語 ,60
儉嗇,郗公大聚歛，有錢數千萬。嘉賓意甚不同，常朝旦問訊。郗家法：子弟不坐。因倚語移時，遂及財貨事。郗公曰：「汝正當欲得吾錢耳！」迺開庫一日，令任意用。郗公始正謂損數百萬許。嘉賓遂一日乞與親友，周旋略盡。郗公聞之，驚怪不能已已。,CTEXT,世說新語 ,110
汰侈,石崇為客作豆粥，咄嗟便辦。恆冬天得韭蓱虀。又牛形狀氣力不勝王愷牛，而與愷出遊，極晚發，爭入洛城，崇牛數十步後，迅若飛禽，愷牛絕走不能及。每以此三事為搤腕。乃密貨崇帳下都督及御車人，問所以。都督曰：「豆至難煮，唯豫作熟末，客至，作白粥以投之。韭蓱虀是搗韭根，雜以麥苗爾。」復問馭人牛所以駛。馭人云：「牛本不遲，由將車人不及制之爾。急時聽偏轅，則駛矣。」愷悉從之，遂爭長。石崇後聞，皆殺告者。,CTEXT,世說新語 ,194
汰侈,王君夫嘗責一人無服餘衵，因直內箸曲閤重閨裡，不聽人將出。遂饑經日，迷不知何處去。後因緣相為垂死，迺得出。,CTEXT,世說新語 ,52
汰侈,彭城王有快牛，至愛惜之。王太尉與射，賭得之。彭城王曰：「君欲自乘則不論；若欲噉者，當以二十肥者代之。既不廢噉，又存所愛。」王遂殺噉。王右軍少時，在周侯末坐，割牛心噉之。於此改觀。,CTEXT,世說新語 ,89
忿狷,王司州嘗乘雪往王螭許。司州言氣少有牾逆於螭，便作色不夷。司州覺惡，便輿床就之，持其臂曰：「汝詎復足與老兄計？」螭撥其手曰：「冷如鬼手馨，彊來捉人臂！」桓宣武與袁彥道樗蒱，袁彥道齒不合，遂厲色擲去五木。溫太真云：「見袁生遷怒，知顏子為貴。」,CTEXT,世說新語 ,119
忿狷,王大、王恭嘗俱在何僕射坐。恭時為丹陽尹，大始拜荊州。訖將乖之際，大勸恭酒。恭不為飲，大逼彊之，轉苦，便各以裙帶繞手。恭府近千人，悉呼入齋，大左右雖少，亦命前，意便欲相殺。射無計，因起排坐二人之閒，方得分散。所謂勢利之交，古人羞之。,CTEXT,世說新語 ,115
尤悔,王大將軍起事，丞相兄弟詣闕謝。周侯深憂諸王，始入，甚有憂色。丞相呼周侯曰：「百口委卿！」周直過不應。既入，苦相存救。既釋，周大說，飲酒。及出，諸王故在門。周曰：「今年殺諸賊奴，當取金印如斗大繫肘後。」大將軍至石頭，問丞相曰：「周侯可為三公不？」丞相不答。又問：「可為尚書令不？」又不應。因云：「如此，唯當殺之耳！」復默然。逮周侯被害，丞相後知周侯救己，歎曰：「我不殺周侯，周侯由我而死。幽冥中負此人！」,CTEXT,世說新語 ,201
紕漏,虞嘯父為孝武侍中，帝從容問曰：「卿在門下，初不聞有所獻替。」虞家富春，近海，謂帝望其意氣，對曰：「天時尚暖，(上制下魚)魚蝦(魚羌)未可致，尋當有所上獻。」帝撫掌大笑。,CTEXT,世說新語 ,84
紕漏,王大喪後，朝論或云「國寶應作荊州」。國寶主簿夜函白事，云：「荊州事已行。」國寶大喜，而夜開閤，喚綱紀話勢，雖不及作荊州，而意色甚恬。曉遣參問，都無此事。即喚主簿數之曰：「卿何以誤人事邪？」,CTEXT,世說新語 ,94
惑溺,韓壽美姿容，賈充辟以為掾。充每聚會，賈女於青璅中看，見壽，說之。恆懷存想，發於吟詠。後婢往壽家，具述如此，并言女光麗。壽聞之心動，遂請婢潛修音問。及期往宿。壽蹻捷絕人，踰牆而入，家中莫知。自是充覺女盛自拂拭，說暢有異於常。後會諸吏，聞壽有奇香之氣，是外國所貢，一箸人，則歷月不歇。充計武帝唯賜己及陳騫，餘家無此香，疑壽與女通，而垣牆重密，門閤急峻，何由得爾？乃託言有盜，令人修牆。使反曰：「其餘無異，唯東北角如有人跡。而牆高，非人所踰。」充乃取女左右婢考問，即以狀對。充秘之，以女妻壽。,CTEXT,世說新語 ,243
仇隙,王大將軍執司馬愍王，夜遣世將載王於車而殺之，當時不盡知也。雖愍王家，亦未之皆悉，而無忌兄弟皆稚。王胡之與無忌，長甚相暱，胡之嘗共遊，無忌入告母，請為饌。母流涕曰：「王敦昔肆酷汝父，假手世將。吾所以積年不告汝者，王氏門彊，汝兄弟尚幼，不欲使此聲著，蓋以避禍耳！」無忌驚號，抽刃而出，胡之去已遠。,CTEXT,世說新語 ,146
君道,晉平公問於師曠曰：「人君之道如何？」對曰：「人君之道清淨無為，務在博愛，趨在任賢；廣開耳目，以察萬方；不固溺於流俗，不拘繫於左右；廓然遠見，踔然獨立；屢省考績，以臨臣下。此人君之操也。」平公曰：「善！」,CTEXT,說苑 ,101
君道,成王封伯禽為魯公，召而告之曰：「爾知為人上之道乎？凡處尊位者必以敬，下順德規諫，必開不諱之門，撙節安靜以藉之，諫者勿振以威，毋格其言，博采其辭，乃擇可觀。夫有文無武，無以威下，有武無文，民畏不親，文武俱行，威德乃成；既成威德，民親以服，清白上通，巧佞下塞，諫者得進，忠信乃畜。」伯禽再拜受命而辭。,CTEXT,說苑 ,148
君道,陳靈公行僻而言失，泄冶曰：「陳其亡矣！吾驟諫君，君不吾聽而愈失威儀。夫上之化下，猶風靡草，東風則草靡而西，西風則草靡而東，在風所由而草為之靡，是故人君之動不可不慎也。夫樹曲木者惡得直景，人君不直其行，不敬其言者，未有能保帝王之號，垂顯令之名者也。《易》曰：『夫君子居其室，出其言善，則千里之外應之，況其邇者乎？居其室，出其言不善，則千里之外違之，況其邇者乎？言出於身，加於民；行發乎邇，見乎遠。言行君子之樞機，樞機之發，榮辱之主，君子之所以動天地，可不慎乎？』天地動而萬物變化。《詩》曰：『慎爾出話，敬爾威儀，無不柔嘉。』此之謂也。今君不是之慎而縱恣焉，不亡必弒。」靈公聞之，以泄冶為妖言而殺之，後果弒於徵舒。,CTEXT,說苑 ,305
君道,禹出見罪人，下車問而泣之，左右曰：「夫罪人不順道，故使然焉，君王何為痛之至於此也？」禹曰：「堯舜之人，皆以堯舜之心為心；今寡人為君也，百姓各自以其心為心，是以痛之。」書曰：「百姓有罪，在予一人。」,CTEXT,說苑 ,98
君道,虞人與芮人質其成於文王，入文王之境，則見其人民之讓為士大夫；入其國則見其士大夫讓為公卿；二國者相謂曰：「其人民讓為士大夫，其士大夫讓為公卿，然則此其君亦讓以天下而不居矣。」二國者，未見文王之身，而讓其所爭以為閑田而反。孔子曰：「大哉文王之道乎！其不可加矣！不動而變，無為而成，敬慎恭己而虞芮自平。」故書曰：「惟文王之敬忌。」此之謂也。,CTEXT,說苑 ,167
君道,湯問伊尹曰：「三公九卿，二十七大夫，八十一元士，知之有道乎？」伊尹對曰：「昔者堯見人而知，舜任人然後知，禹以成功舉之。夫三君之舉賢，皆異道而成功，然尚有失者，況無法度而任己，直意用人，必大失矣。故君使臣自貢其能，則萬一之不失矣，王者何？以選賢。夫王者得賢材以自輔，然後治也，雖有堯舜之明，而股肱不備，則主恩不流，化澤不行，故明君在上，慎於擇士，務於求賢，設四佐以自輔，有英俊以治官，尊其爵，重其祿，賢者進以顯榮，罷者退而勞力，是以主無遺憂，下無邪慝，百官能治，臣下樂職，恩流群生，潤澤草木，昔者虞舜左禹右皋陶，不下堂而天下治，此使能之效也。」,CTEXT,說苑 ,271
君道,齊景公問於晏子曰：「寡人欲從夫子而善齊國之政。」對曰：「嬰聞之，國具官而后政可善。」景公作色曰：「齊國雖小，則何為不具官乎？」對曰：「此非臣之所復也。昔先君桓公，身體墮懈，辭會不給，則隰朋侍；左右多過，刑罰不中，則弦章侍；居處肆縱，左右懾畏，則東郭牙侍；田野不修，人民不安，則甯戚侍；軍吏怠，戎士偷，則王子成父侍；德義不中，信行衰微，則筦子侍；先君能以人之長續其短，以人之厚補其薄；是以辭令窮遠而不逆，兵加於有罪而不頓；是故諸侯朝其德而天子致其胙。今君之失多矣，未有一士以聞者也，故曰未具。」景公曰：「善。吾聞高繚與夫子遊，寡人請見之。」晏子曰：「臣聞為地戰者不能成王，為祿仕者不能成政；若高繚與嬰為兄弟久矣，未嘗干嬰之過，補嬰之闕，特進仕之臣也，何足以補君。」,CTEXT,說苑 ,331
君道,楚昭王有疾，卜之曰：「河為祟。」大夫請用三牲焉。王曰：「止，古者先王割地制土，祭不過望；江、漢、睢、漳，楚之望也；禍福之至，不是過也。不穀雖不德，河非所獲罪也。」遂不祭焉。仲尼聞之曰：「昭王可謂知天道矣，其不失國，宜哉！」,CTEXT,說苑 ,111
君道,楚昭王之時，有雲如飛鳥，夾日而飛三日，昭王患之，使人乘驛東而問諸太史州黎，州黎曰：「將虐於王身，以令尹司馬說焉則可。」令尹司馬聞之，宿齋沐浴，將自以身禱之焉。王曰：「止，楚國之有不穀也，由身之有匈脅也；其有令尹司馬也，由身之有股肱也。匈脅有疾，轉之股肱，庸為去是人也？」,CTEXT,說苑 ,135
君道,或謂趙簡子曰：「君何不更乎？」簡子曰：「諾。」左右曰：「君未有過，何更？」君曰：「吾謂是諾，未必有過也，吾將求以來諫者也，今我卻之，是卻諫者，諫者必止，我過無日矣。」,CTEXT,說苑 ,83
君道,晏子沒十有七年，景公飲諸大夫酒，公射出質，堂上唱善，若出一口，公作色太息，播弓矢。弦章入，公曰：「章，自吾失晏子，於今十有七年，未嘗聞吾過不善，今射出質而唱善者，若出一口。」弦章對曰：「此諸臣之不肖也，知不足知君之善，勇不足以犯君之顏色。然而有一焉，臣聞之：君好之，則臣服之；君嗜之，則臣食之。夫尺蠖食黃，則其身黃，食蒼則其身蒼；君其猶有陷人言乎？」公曰：「善！今日之言，章為君，我為臣。」是時海人入魚，公以五十乘賜弦章歸，魚乘塞塗，撫其御之手，曰：「曩之唱善者，皆欲若魚者也。」昔者晏子辭賞以正君，故過失不掩，今諸臣諂諛以干利，故出質而唱善如出一口，今所輔於君，未見眾而受若魚，是反晏子之義而順諂諛之欲也，固辭魚不受。君子曰：弦章之廉，乃晏子之遺訓也。夫天之生人也，蓋非以為君也；天之立君也，蓋非以為位也。夫為人君行其私欲而不顧其人，是不承天意忘其位之所以宜事也，如此者，春秋不予能君而夷狄之，鄭伯惡一人而兼棄其師，故有夷狄不君之辭，人主不以此自省，惟既以失實，心奚因知之，故曰：有國者不可以不學春秋，此之謂也。,CTEXT,說苑 ,457
君道,孔子曰：「文王似元年，武王似春王，周公似正月，文王以王季為友，以太任為母，以太姒為妃，以武王周公為子，以泰顛閎夭為臣，其本美矣。武王正其身以正其國，正其國以正天下，伐無道，刑有罪，一動天下正，其事正矣。春致其時，萬物皆及生，君致其道，萬人皆及治，周公戴己而天下順之，其誠至矣。」,CTEXT,說苑 ,139
臣術,六曰諂言以邪，墜主不義，朋黨比周，以蔽主明，入則辯言好辭，出則更復異其言語，使白黑無別，是非無間，伺侯可推，而因附然，使主惡布於境內，聞於四鄰，如此者亡國之臣也，是謂六邪。賢臣處六正之道，不行六邪之術，故上安而下治，生則見樂，死則見思，此人臣之術也。,CTEXT,說苑 ,125
臣術,湯問伊尹曰：「古者所以立三公、九卿、大夫、列士者，何也？」伊尹對曰：「三公者，所以參五事也；九卿者，所以參三公也；大夫者，所以參九卿也；列士者，所以參大夫也。故參而有參，是謂事宗；事宗不失，外內若一。」,CTEXT,說苑 ,101
臣術,楚令尹死，景公遇成公乾曰：「令尹將焉歸？」成公乾曰：「殆於屈春乎！」景公怒曰：「國人以為歸於我。」成公乾曰：「子資少，屈春資多，子義獲天下之至憂也，而以為友；鳴鶴與芻狗，其知甚少，而子玩之。鴟夷子皮日侍於屈春，損頗為友，二人者之智，足以為令尹，不敢專其智而委之屈春，故曰：政其歸於屈春乎！」,CTEXT,說苑 ,145
臣術,趙簡主從晉陽之邯鄲，中路而止，引車吏進問何為止，簡主曰：「董安于在後。」吏曰：「此三軍之事也，君奈何以一人留三軍也？」簡主曰：「諾。」驅之百步又止，吏將進諫，董安于適至，簡主曰：「秦道之與晉國交者，吾忘令人塞之。」董安于曰：「此安于之所為後也。」簡主曰：「官之寶璧吾忘令人載之。」對曰：「此安于之所為後也。」簡主可謂內省外知人矣哉！故身佚國安，御史大夫周昌曰：「人主誠能如趙簡主，朝不危矣。」,CTEXT,說苑 ,196
臣術,公叔文子問於史叟曰：「武子勝事趙簡子久矣，其寵不解，奚也？」史叟曰：「武子勝，博聞多能而位賤，君親而近之，致敏以愻，藐而疏之，則恭而無怨色，入與謀國家，出不見其寵，君賜之祿，知足而辭，故能久也。」,CTEXT,說苑 ,98
建本,賢父之於子也，慈惠以生之，教誨以成之，養其誼，藏其偽，時其節，慎其施；子年七歲以上，父為之擇明師，選良友，勿使見惡，少漸之以善，使之早化。故賢子之事親，發言陳辭，應對不悖乎耳；趣走進退，容貌不悖乎目；卑體賤身，不悖乎心。君子之事親以積德，子者親之本也，無所推而不從命，推而不從命者，惟害親者也，故親之所安子皆供之。賢臣之事君也，受官之日，以主為父，以國為家，以士人為兄弟；故苟有可以安國家，利人民者不避其難，不憚其勞，以成其義；故其君亦有助之以遂其德。,CTEXT,說苑 ,226
建本,周召公年十九，見正而冠，冠則可以為方伯諸侯矣。人之幼稚童蒙之時，非求師正本，無以立身全性。夫幼者必愚，愚者妄行；愚者妄行，不能保身，孟子曰：人皆知以食愈饑，莫知以學愈愚，故善材之幼者必勤於學問以修其性。今人誠能砥礪其材，自誠其神明，睹物之應，通道之要，觀始卒之端，覽無外之境，逍遙乎無方之內，彷徉乎塵埃之外，卓然獨立，超然絕世，此上聖之所遊神也。然晚世之人，莫能閒居心思，鼓琴讀書，追觀上古，友賢大夫；學問講辯日以自虞，疏遠世事分明利害，籌策得失，以觀禍福，設義立度，以為法式；窮追本末，究事之情，死有遺業，生有榮名；此皆人材之所能建也，然莫能為者，偷慢懈墮，多暇日之故也，是以失本而無名。,CTEXT,說苑 ,295
建本,子思曰：學所以益才也，礪所以致刃也，吾嘗幽處而深思，不若學之速；吾嘗跂而望，不若登高之博見。故順風而呼，聲不加疾而聞者眾；登丘而招，臂不加長而見者遠。故魚乘於水，鳥乘於風，草木乘於時。,CTEXT,說苑 ,92
建本,孔子曰：鯉，君子不可以不學，見人不可以不飾；不飾則無根，無根則失理；失理則不忠，不忠則失禮，失禮則不立。夫遠而有光者，飾也；近而逾明者，學也。譬之如污池，水潦注焉，菅蒲生之，從上觀之，知其非源也。,CTEXT,說苑 ,98
建本,河間獻王曰：「湯稱學聖王之道者，譬如日焉；靜居獨思，譬如火焉。夫捨學聖王之道，若捨日之光，何乃獨思火之明也；可以見小耳，未可用大知，惟學問可以廣明德慧也。」,CTEXT,說苑 ,78
建本,虞君問盆成子曰：「今工者久而巧，色者老而衰；今人不及壯之時，益積心技之術，以備將衰之色，色者必盡乎老之前，知謀無以異乎幼之時。可好之色，彬彬乎且盡，洋洋乎安託無能之軀哉！故有技者不累身而未嘗滅，而色不得以常茂。」,CTEXT,說苑 ,106
立節,安能行此！比干將死而諫逾忠，伯夷叔齊餓死于首陽山而志逾彰，不輕死亡，安能行此！故夫士欲立義行道，毋論難易而後能行之；立身著名，無顧利害而後能成之。《詩》曰：「彼其之子，碩大且篤。」非良篤修激之君子，其誰能行之哉？王子比干殺身以作其忠，伯夷叔齊殺身以成其廉，此三子者，皆天下之通士也，豈不愛其身哉？以為夫義之不立，名之不著是士之恥也，故殺身以遂其行。因此觀之，卑賤貧窮，非士之恥也。,CTEXT,說苑 ,190
立節,夫士之所恥者，天下舉忠而士不與焉，舉信而士不與焉，舉廉而士不與焉；三者在乎身，名傳於後世，與日月並而不息，雖無道之世不能污焉。然則非好死而惡生也，非惡富貴而樂貧賤也，由其道，遵其理，尊貴及己，士不辭也。孔子曰：「富而可求，雖執鞭之士，吾亦為之；富而不可求，從吾所好。」大聖之操也。《詩》云：「我心匪石，不可轉也，我心匪席，不可卷也。」言不失己也；能不失己，然後可與濟難矣，此士君子之所以越眾也。,CTEXT,說苑 ,197
立節,齊人有子蘭子者，事白公勝，勝將為難，乃告子蘭子曰：「吾將舉大事於國，願與子共之。」子蘭子曰：「我事子而與子殺君，是助子之不義也；畏患而去子，是遁子於難也。故不與子殺君以成吾義，契領於庭，以遂吾行。」,CTEXT,說苑 ,99
立節,越甲至齊，雍門子狄請死之，齊王曰：「鼓鐸之聲未聞，矢石未交，長兵未接，子何務死之？為人臣之禮邪？」雍門子狄對曰：「臣聞之，昔者王田於囿，左轂鳴、車右請死之，而王曰：『子何為死？』車右對曰：『為其鳴吾君也。』王曰：『左轂鳴者工師之罪也，子何事之有焉？』車右曰：『臣不見工師之乘而見其鳴吾君也。』遂刎頸而死，知有之乎？」齊王曰：「有之。」雍門子狄曰：「今越甲至，其鳴吾君也，豈左轂之下哉？車右可以死左轂，而臣獨不可以死越甲也？」遂刎頸而死。是日越人引甲而退七十里，曰：「齊王有臣，鈞如雍門子狄，擬使越社稷不血食。」遂引甲而歸，齊王葬雍門子狄以上卿之禮。,CTEXT,說苑 ,274
立節,宋康公攻阿，屠單父，成公趙曰：「始吾不自知，以為在千乘則萬乘不敢伐，在萬乘則天下不敢圖。今趙在阿而宋屠單父，則是趙無以自立也。且往誅宋！」趙遂入宋，三月不得見。或曰：「何不因鄰國之使而見之。」成公趙曰：「不可，吾因鄰國之使而刺之，則使後世之使不信，荷節之信不用，皆曰趙使之然也，不可！」或曰：「何不因群臣道徒處之士而刺之。」成公趙曰：「不可，吾因群臣道徒處之士而刺之，則後世之臣不見信，辯士不見顧，皆曰趙使之然也。不可！吾聞古之士怒則思理，危不忘義，必將正行以求之耳。」期年，宋康公病死，成公趙曰：「廉士不辱名，信士不惰行，今吾在阿，宋屠單父，是辱名也；事誅宋王，期年不得，是惰行也。吾若是而生，何面目而見天下之士。」遂立槁於彭山之上。,CTEXT,說苑 ,318
立節,齊崔杼弒莊公，邢蒯瞶使晉而反，其僕曰：「崔杼弒莊公，子將奚如？」邢蒯瞶曰：「驅之，將入死而報君。」其僕曰：「君之無道也，四鄰諸侯莫不聞也，以夫子而死之不亦難乎？」邢蒯瞶曰：「善能言也，然亦晚矣，子早言我，我能諫之，諫不聽我能去，今既不諫又不去；吾聞食其祿者死其事，吾既食亂君之祿矣，又安得治君而死之？」遂驅車入死。其僕曰：「人有亂君，人猶死之；我有治長，可毋死乎？」乃結轡自刎於車上。君子聞之曰：「邢蒯瞶可謂守節死義矣；死者人之所難也，僕夫之死也，雖未能合義，然亦有志之意矣，《詩》云：『夙夜匪懈，以事一人，』邢生之謂也。孟子曰：『勇士不忘喪其元，』僕夫之謂也。」,CTEXT,說苑 ,282
立節,燕昭王使樂毅伐齊，閔王亡，燕之初入齊也，聞蓋邑人王歜賢，令於三軍曰：「環蓋三十里毋入。」以歜之故，已而使人謂歜曰：「齊人多高子之義，吾以子為將，封子萬家。」歜固謝燕人，燕人曰：「子不聽，吾引三軍而屠蓋邑。」王歜曰：「忠臣不事二君，貞女不更二夫；齊王不聽吾諫，故退而耕於野。國既破亡，吾不能存，今又劫之以兵，為君將，是助桀為暴也，與其生而無義，固不如烹。」遂懸其軀於樹枝，自奮絕脰而死，齊亡，大夫聞之曰：「王歜布衣義猶不背齊向燕，況在位食祿者乎？」乃相聚如莒，求諸公子，立為襄王。,CTEXT,說苑 ,239
立節,莒穆公有臣曰朱厲附，事穆公，不見識焉，冬處於山林食杼栗，夏處於洲澤食蔆藕。穆公以難死，朱厲附將往死之。其友曰：「子事君而不見識焉，今君難吾子死之，意者其不可乎！」朱厲附曰：「始我以為君不吾知也，今君死而我不死，是果不知我也；吾將死之，以激天下不知其臣者。」遂往死之。,CTEXT,說苑 ,133
貴德,夫有陰德者必有陽報，有隱行者必有昭名，古者溝防不修，水為人害，禹鑿龍門，闢伊闕，平治水土，使民得陸處；百姓不親，五品不遜，契教以君臣之義，父子之親，夫婦之辨，長幼之序；田野不修，民食不足，后稷教之，闢地墾草，糞土樹穀，令百姓家給人足；故三后之後，無不王者，有陰德也。周室衰，禮義廢，孔子以三代之道，教導於後世，繼嗣至今不絕者，有隱行也。《周頌》曰：「豐年多黍多稌，亦有高廩，萬億及秭，為酒為醴，烝畀祖妣，以洽百禮，降福孔偕。」《禮記》曰：「上牲損則用下牲，下牲損則祭不備物。」以其舛之為不樂也。故聖人之於天下也，譬猶一堂之上也，今有滿堂飲酒者，有一人獨索然向隅而泣，則一堂之人皆不樂矣；聖人之於天下也，譬猶一堂之上也，有一人不得其所，則孝子不敢以其物薦進。,CTEXT,說苑 ,328
貴德,景公探爵鷇，鷇弱故反之，晏子聞之，不待請而入見，景公汗出惕然，晏子曰：「君胡為者也？」景公曰：「我採爵鷇，鷇弱故反之。」晏子逡巡北面再拜而賀之：「吾君有聖王之道矣。」景公曰：「寡人入探爵鷇，鷇弱故反之，其當聖王之道者何也？」晏子對曰：「君探爵鷇，鷇弱故反之，是長幼也；吾君仁愛，禽獸之加焉，而況於人乎？此聖王之道也。」景公睹嬰兒有乞於途者，公曰：「是無歸夫？」晏子對曰：「君存何為無歸，使養之，可立而以聞。」,CTEXT,說苑 ,204
貴德,桓公之平陵，見家人有年老而自養者，公問其故，對曰：「吾有子九人，家貧無以妻之，吾使傭而未返也。」桓公取外御者五人妻之，管仲入見曰：「公之施惠不亦小矣。」公曰：「何也？」對曰：「公待所見而施惠焉，則齊國之有妻者少矣。」公曰：「若何？」管仲曰：「令國丈夫三十而室，女子十五而嫁。」,CTEXT,說苑 ,138
貴德,今治獄吏則不然，上下相驅，以刻為明，深者獲公名，平者多後患；故治獄吏皆欲人死，非憎人也，自安之道，在人之死，是以死人之血，流離於市；被刑之徒，比肩而立，大辟之計，歲以萬數，此聖人所以傷太平之未洽。凡以是也。人情安則樂生，痛則思死，捶楚之下，何求而不得；故囚人不勝痛，則飾誣詞以示之，吏治者利其然，則指道以明之，上奏恐卻，則鍛煉而周內之，蓋奏當之成，雖皋陶聽之，猶以為死有餘罪，何則？成鍊之者眾而文致之罪明也。是以獄吏專為深刻，殘賊而無理，偷為一切，不顧國患，此世之大賊也，故俗語云：『畫地作獄，議不可入；刻本為吏，期不可對。』此皆疾吏之風，悲痛之辭也。故天下之患，莫深於獄，敗法亂政，離親塞道，莫甚乎治獄之吏，此臣所謂一尚存也。臣聞鳥鷇之卵不毀，而後鳳凰集；誹謗之罪不誅，而後良言進，故傳曰：『山藪藏矣，川澤納污。』國君含垢，天之道也。,CTEXT,說苑 ,368
復恩,晉文公亡時，陶叔狐從，文公反國，行三賞而不及陶叔狐，陶叔狐見咎犯曰：「吾從君而亡十有三年，顏色黎黑，手足胼胝，今君反國行三賞而不及我也，意者君忘我與！我有大故與！子試為我言之君。」咎犯言之文公，文公曰：「嘻，我豈忘是子哉！夫高明至賢，德行全誠，耽我以道，說我以仁，暴浣我行，昭明我名，使我為成人者，吾以為上賞；防我以禮，諫我以誼，蕃援我使我不得為非，數引我而請於賢人之門，吾以為次賞；夫勇壯強禦，難在前則居前，難在後則居後，免我於患難之中者，吾又以為之次。且子獨不聞乎？死人者，不如存人之身；亡人者，不如存人之國；三行賞之後，而勞苦之士次之，夫勞苦之士，是子固為首矣，豈敢忘子哉！」周內史叔輿聞之曰：「文公其霸乎！昔聖王先德而後力，文公其當之矣，《詩》云：『率履不越』，此之謂也。」,CTEXT,說苑 ,341
復恩,韓厥具以實對，於是景公乃與韓厥謀立趙孤兒，召而匿之宮中，諸將入問疾，景公因韓厥之眾，以脅諸將而見趙孤，孤名曰武，諸將不得已乃曰：「昔下官之難屠岸賈為之，矯以君令，并命群臣，非然孰敢作難，微君之疾，群臣固且請立趙後，今君有令，群臣之願也。」於是召趙武、程嬰遍拜諸將軍，將軍遂返與程嬰趙武攻屠岸賈，滅其族，復與趙武田邑如故。故人安可以無恩，夫有恩於此故復於彼；非程嬰則趙孤不全，非韓厥則趙後不復。韓厥可謂不忘恩矣。,CTEXT,說苑 ,205
復恩,吳起為魏將，攻中山，軍人有病疽者，吳子自吮其膿，其母泣之，旁人曰：「將軍於而子如是，尚何為泣？」對曰：「吳子吮此子父之創而殺之於注水之戰，戰不旋踵而死；今又吮之，安知是子何戰而死，是以哭之矣！」,CTEXT,說苑 ,97
政理,魯哀公問政於孔子，對曰：「政有使民富且壽。」哀公曰：「何謂也？」孔子曰：「薄賦斂則民富，無事則遠罪，遠罪則民壽。」公曰：「若是則寡人貧矣。」孔子曰：「《詩》云：『凱悌君子，民之父母』，未見其子富而父母貧者也。」,CTEXT,說苑 ,105
政理,仲尼見梁君，梁君問仲尼曰：「吾欲長有國，吾欲列都之得，吾欲使民安不惑，吾欲使士竭其力，吾欲使日月當時，吾欲使聖人自來，吾欲使官府治，為之奈何？」仲尼對曰：「千乘之君，萬乘之主，問於丘者多矣，未嘗有如主君問丘之術也，然而盡可得也。丘聞之，兩君相親，則長有國；君惠臣忠，則列都之得；毋殺不辜，毋釋罪人，則民不惑；益士祿賞，則竭其力；尊天敬鬼，則日月當時；善為刑罰，則聖人自來；尚賢使能，則官治。」梁君曰：「豈有不然哉！」,CTEXT,說苑 ,208
政理,孔子弟子有孔蔑者，與宓子賤皆仕，孔子往過孔蔑，問之曰：「自子之仕者，何得、何亡？」孔蔑曰：「自吾仕者未有所得，而有所亡者三，曰：王事若襲，學焉得習，以是學不得明也，所亡者一也。奉祿少鬻，鬻不足及親戚，親戚益疏矣，所亡者二也。公事多急，不得弔死視病，是以朋友益疏矣，所亡者三也。」孔子不說，而復往見子賤曰：「自子之仕，何得、何亡也？」子賤曰：「自吾之仕，未有所亡而所得者三：始誦之文，今履而行之，是學日益明也，所得者一也。奉祿雖少鬻，鬻得及親戚，是以親戚益親也，所得者二也。公事雖急，夜勤，弔死視病，是以朋友益親也，所得者三也。」孔子謂子賤曰：「君子哉若人！君子哉若人！魯無君子也，斯焉取斯？」,CTEXT,說苑 ,296
政理,復槁之君朝齊，桓公問治民焉，復槁之君不對，而循口操衿抑心，桓公曰：「與民共甘苦饑寒乎？」「夫以我為聖人也，故不用言而諭。」因禮之千金。晉文公時，翟人有封狐、文豹之皮者，文公喟然嘆曰：「封狐文豹何罪哉？以其皮為罪也。」大夫欒枝曰：「地廣而不平，財聚而不散，獨非狐豹之罪乎？」文公曰：「善哉！說之。」欒枝曰：「地廣而不平，人將平之；財聚而不散，人將爭之。」於是列地以分民，散財以賑貧。,CTEXT,說苑 ,190
政理,齊人甚好轂擊相犯以為樂，禁之不止，晏子患之，乃為新車良馬出與人相犯也，曰：「轂擊者不祥，臣其察祀不順，居處不敬乎？」下車棄而去之，然後國人乃不為。故曰：「禁之以制，而身不先行也，民不肯止，故化其心莫若教也。」,CTEXT,說苑 ,104
尊賢,國家惛亂而良臣見，魯國大亂，季友之賢見，僖公即位而任季子，魯國安寧，外內無憂，行政二十一年，季子之卒後，邾擊其南，齊伐其北，魯不勝其患，將乞師於楚以取全耳，故傳曰：患之起必自此始也。公子買不可使戍衛，公子遂不聽君命而擅之晉，內侵於臣下，外困於兵亂，弱之患也。僖公之性，非前二十一年常賢，而後乃漸變為不肖也，此季子存之所益，亡之所損也。夫得賢失賢，其損益之驗如此，而人主忽於所用，甚可疾痛也。夫智不足以見賢，無可奈何矣，若智能見之，而強不能決，猶豫不用，而大者死亡，小者亂傾，此甚可悲哀也。以宋殤公不知孔父之賢乎，安知孔父死，己必死，趨而救之，趨而救之者，是知其賢也。以魯莊公不知季子之賢乎，安知疾將死，召季子而授之國政，授之國政者，是知其賢也。此二君知能見賢而皆不能用，故宋殤公以殺死，魯莊公以賊嗣，使宋殤蚤任孔父，魯莊素用季子，乃將靖鄰國，而況自存乎！,CTEXT,說苑 ,377
尊賢,齊桓公設庭燎，為士之欲造見者，期年而士不至，於是東野鄙人有以九九之術見者，桓公曰：「九九何足以見乎？」鄙人對曰：「臣非以九九為足以見也，臣聞主君設庭燎以待士，期年而士不至，夫士之所以不至者，君、天下賢君也；四方之士，皆自以論而不及君，故不至也。夫九九薄能耳，而君猶禮之，況賢於九九乎？夫太山不辭壤石，江海不逆小流，所以成大也，《詩》云：『先民有言，詢于芻蕘。』言博謀也。」桓公曰善，乃因禮之。期月四方之士，相攜而並至，《詩》曰：「自堂徂基，自羊徂牛。」言以內及外，以小及大也。,CTEXT,說苑 ,238
尊賢,齊景公伐宋，至於岐隄之上，登高以望，太息而歎曰：「昔我先君桓公，長轂八百乘以霸諸侯，今我長轂三千乘，而不敢久處於此者，豈其無管仲歟！」弦章對曰：「臣聞之，水廣則魚大，君明則臣忠；昔有桓公，故有管仲；今桓公在此，則車下之臣盡管仲也。」,CTEXT,說苑 ,116
尊賢,衛君問於田讓曰：「寡人封侯盡千里之地，賞賜盡御府繒帛而士不至，何也？」田讓對曰：「君之賞賜，不可以功及也；君之誅罰，不可以理避也；猶舉杖而呼狗，張弓而祝雞矣；雖有香餌而不能致者，害之必也。」,CTEXT,說苑 ,95
尊賢,介子推行年十五而相荊，仲尼聞之，使人往視，還曰：「廊下有二十五俊士，堂上有二十五老人。」仲尼曰：「合二十五人之智，智於湯武；并二十五人之力，力於彭祖。以治天下，其固免矣乎！」,CTEXT,說苑 ,87
尊賢,孔子之郯，遭程子於塗，傾蓋而語終日。有間，顧子路曰：「取束帛一以贈先生。」子路不對。有間，又顧曰：「取束帛一以贈先生。」子路屑然對曰：「由聞之，士不中而見，女無媒而嫁，君子不行也。」孔子曰：「由，詩不云乎：『野有蔓草，零露溥兮，有美一人，清揚婉兮，邂逅相遇，適我願兮。』今程子天下之賢士也，於是不贈，終身不見。大德毋踰閑，小德出入可也。」,CTEXT,說苑 ,169
尊賢,魏文侯觴大夫於曲陽，飲酣，文侯喟然歎曰：「吾獨無豫讓以為臣。」蹇重舉酒進曰：「臣請浮君。」文侯曰「何以？」對曰：「臣聞之，有命之父母，不知孝子；有道之君，不知忠臣。夫豫讓之君，亦何如哉？」文侯曰：「善！」受浮而飲之，嚼而不讓。曰：「無管仲鮑叔以為臣，故有豫讓之功也。」趙簡子曰：「吾欲得范中行氏良臣。」史黶曰：「安用之？」簡子曰：「良臣，人所願也，又何問焉？」曰：「君以無為良臣故也。夫事君者，諫過而薦可，章善而替否，獻能而進賢；朝夕誦善，敗而納之，聽則進，否則退。今范中行氏之良臣也，不能匡相其君，使至於難；出在於外，又不能入。亡而棄之，何良之為；若不棄，君安得之。夫良將營其君，使復其位，死而後止，何曰以來，若未能，乃非良也。」簡子曰：「善。」,CTEXT,說苑 ,324
正諫,齊景公遊於海上而樂之，六月不歸，令左右曰：「敢有先言歸者致死不赦。」顏斶趨進諫曰：「君樂治海上而六月不歸，彼儻有治國者，君且安得樂此海也！」景公援戟將斫之，顏斶趨進，撫衣待之曰：「君奚不斫也？昔者桀殺關龍逢，紂殺王子比干，君之賢非此二主也，臣之材，亦非此二子也，君奚不斫？以臣參此二人者，不亦可乎？」景公說，遂歸，中道聞國人謀不內矣。,CTEXT,說苑 ,167
正諫,晉平公好樂，多其賦斂，下治城郭，曰：「敢有諫者死。」國人憂之，有咎犯者，見門大夫曰：「臣聞主君好樂，故以樂見。」門大夫入言曰：「晉人咎犯也，欲以樂見。」平公曰：「內之。」止坐殿上，則出鐘磬竽瑟。坐有頃。平公曰：「客子為樂？」咎犯對曰：「臣不能為樂，臣善隱。」平公召隱士十二人。咎犯曰：「隱臣竊顧昧死御。」平公諾。咎犯申其左臂而詘五指，平公問於隱官曰：「占之為何？」隱官皆曰：「不知。」平公曰：「歸之。」咎犯則申其一指曰：「是一也，便遊赭盡而峻城闕。二也，柱梁衣繡，士民無褐。三也，侏儒有餘酒，而死士渴。四也，民有饑色，而馬有栗秩。五也，近臣不敢諫，遠臣不敢達。」平公曰善。乃屏鐘鼓，除竽瑟，遂與咎犯參治國。,CTEXT,說苑 ,303
正諫,乃立焦為仲父，爵之上卿；皇帝立駕，千乘萬騎，空左方自行迎太后萯陽宮，歸於咸陽；太后大喜，乃大置酒待茅焦，及飲，太后曰：「抗枉令直，使敗更成，安秦之社稷；使妾母子復得相會者，盡茅君之力也。」,CTEXT,說苑 ,94
正諫,晉平公使叔向聘於吳，吳人拭舟以逆之，左五百人，右五百人；有繡衣而豹裘者，有錦衣而狐裘者，叔向歸以告平公，平公曰：「吳其亡乎！奚以敬舟？奚以敬民？」叔向對曰：「君為馳底之臺，上何以發千兵？下何以陳鐘鼓？」諸侯聞君者，亦曰『奚以敬臺，奚以敬民？』所敬各異也。」於是平公乃罷臺。,CTEXT,說苑 ,136
正諫,趙簡子舉兵而攻齊，令軍中有敢諫者罪至死，被甲之士，名曰公盧，望見簡子大笑；簡子曰：「子何笑？」對曰：「臣有夙笑。」簡子曰：「有以解之則可，無以解之則死。」對曰：「當桑之時，臣鄰家夫與妻俱之田，見桑中女，因往追之，不能得，還反，其妻怒而去之，臣笑其曠也。」簡子曰：「今吾伐國失國，是吾曠也。」於是罷師而歸。,CTEXT,說苑 ,152
正諫,景公為臺，臺成，又欲為鐘，晏子諫曰：「君不勝欲為臺，今復欲為鐘，是重斂於民，民之哀矣；夫斂民之哀而以為樂，不祥。」景公乃止。,CTEXT,說苑 ,62
正諫,吳以伍子胥孫武之謀，西破強楚，北威齊晉，南伐越，越王句踐迎擊之，敗吳於姑蘇，傷闔廬指，軍卻，闔廬謂太子夫差曰：「爾忘句踐殺而父乎？」夫差對曰：「不敢。」是夕闔廬死，夫差既立為王，以伯嚭為太宰，習戰射，三年伐越，敗於夫湫，越王句踐乃以兵五千人棲於會稽山上，使大夫種厚幣遣吳太宰嚭以請和，委國為臣妾，吳王將許之，伍子胥諫曰：「越王為人能辛苦，今王不滅，後必悔之。」吳王不聽，用太宰嚭計與越平。其後五年，吳王聞齊景公死，而大臣爭寵，新君弱，乃興師北伐齊，子胥諫曰：「不可。句踐食不重味，弔死問疾，且能用人，此人不死，必為吳患；今越，腹心之疾，齊猶疥癬耳，而王不先越，乃務伐齊，不亦謬乎？」吳王不聽，伐齊，大敗齊師於艾陵，遂與鄒魯之君會以歸，益疏子胥之言。,CTEXT,說苑 ,324
正諫,魯襄公朝荊，至淮，聞荊康王卒，公欲還，叔仲昭伯曰：「君之來也，為其威也；今其王死，其威未去，何為還？」大夫皆欲還，子服景伯曰：「子之來也，為國家之利也，故不憚勤勞，不遠道塗，而聽於荊也，畏其威也！夫義人者，固將慶其喜而弔其憂，況畏而聘焉者乎！聞畏而往，聞喪而還，其誰曰非侮也。𦬒姓是嗣王，太子又長矣，執政未易，事君任政，求說其侮，以定嗣君，而示後人，其讎滋大，以戰小國，其誰能止之？若從君而致患，不若違君以避難，且君子計而後行，二三子其計乎？有御楚之術，有守國之備，則可；若未有也，不如行！」乃遂行。,CTEXT,說苑 ,250
正諫,夫十圍之木，始生於_x0011_，可引而絕，可擢而拔，據其未生，先其未形；磨礱砥礪，不見其損，有時而盡；種樹畜長，不見其益，有時而大；積德修行，不知其善，有時而用；行惡為非，棄義背理，不知其惡，有時而亡。臣誠願大王孰計而身行之，此百王不易之道也。」吳王不聽，卒死丹徒。,CTEXT,說苑 ,134
敬慎,存亡禍福，其要在身，聖人重誡，敬慎所忽。中庸曰：「莫見乎隱，莫顯乎微；故君子能慎其獨也。」諺曰：「誠無垢，思無辱。」夫不誠不思而以存身全國者亦難矣。《詩》曰：「戰戰兢兢，如臨深淵，如履薄冰。」此之謂也。,CTEXT,說苑 ,101
敬慎,昔成王封周公，周公辭不受，乃封周公子伯禽於魯，將辭去，周公戒之曰：「去矣！子其無以魯國驕士矣。我，文王之子也，武王之弟也，今王之叔父也；又相天子，吾於天下亦不輕矣。然嘗一沐三握髮，一食而三吐哺，猶恐失天下之士。吾聞之曰：德行廣大而守以恭者榮，土地博裕而守以儉者安，祿位尊盛而守以卑者貴，人眾兵強而守以畏者勝，聰明睿智而守以愚者益，博聞多記而守以淺者廣；此六守者，皆謙德也。夫貴為天子，富有四海，不謙者先天下亡其身，桀紂是也，可不慎乎！故《易》曰，有一道，大足以守天下，中足以守國家，小足以守其身，謙之謂也。『夫天道毀滿而益謙，地道變滿而流謙，鬼神害滿而福謙，人道惡滿而好謙。』是以衣成則缺衽，宮成則缺隅，屋成則加錯；示不成者，天道然也。《易》曰：『謙亨，君子有終吉。』《詩》曰：『湯降不遲，聖敬日躋。』其戒之哉！子其無以魯國驕士矣。」,CTEXT,說苑 ,367
敬慎,石讎曰：「春秋有忽然而足以亡者，國君不可以不慎也！妃妾不一，足以亡；公族不親，足以亡；大臣不任，足以亡；國爵不用，足以亡；親佞近讒，足以亡；舉百事不時，足以亡；使民不節，足以亡；刑罰不中，足以亡；內失眾心，足以亡；外嫚大國，足以亡。」,CTEXT,說苑 ,117
敬慎,大功之效，在於用賢積道，浸章浸明；衰滅之過，在於得意而怠，浸蹇浸亡，晉文公是其效也。晉文公出亡，修道不休，得至于饗國，饗國之時，上無明天子，下無賢方伯，強楚主會，諸侯背畔，天子失道，出居于鄭。文公於是憫中國之微，任咎犯、先軫、陽處父，畜愛百姓，厲養戎士，四年政治內定，則舉兵而伐衛，執曹伯，還敗強楚，威震天下，明王法率諸侯而朝天子，莫敢不聽，天下曠然平定，周室尊顯，故曰大功之效，在於用賢積道，浸章浸明，文公於是霸功立，期至意得湯武之心，作而忘其眾，一年三用師，且弗休息。遂進而圍許，兵亟弊不能服，罷諸侯而歸，自此而怠政事，為狄泉之盟，不親至，信衰誼缺，如羅不補，威武詘折不信，則諸侯不朝，鄭遂叛，夷狄內侵，衛遷於商止。故曰：衰滅之過，在於得意而怠，浸蹇浸亡。,CTEXT,說苑 ,330
敬慎,田子方侍魏文侯坐，太子擊趨而入見，賓客群臣皆起，田子方獨不起，文侯有不說之色，太子亦然，田子方稱曰：「為子起歟？無如禮何！不為子起歟？無如罪何！請為子誦楚恭王之為太子也，將出之雲夢，遇大夫工尹，工尹遂趨避家人之門中，太子下車從之家人之門中曰：『子大夫何為其若是？吾聞之，敬其父者不兼其子，兼其子者不祥莫大焉，子大夫何為其若是？』工尹曰：『向吾望見子之面，今而後記子之心，審如此，汝將何之？』」文侯曰：「善。」太子擊前誦恭王之言，誦三遍而請習之。,CTEXT,說苑 ,222
敬慎,顏回將西遊，問於孔子曰：「何以為身？」孔子曰：「恭敬忠信，可以為身。恭則免於眾，敬則人愛之，忠則人與之，信則人恃之；人所愛，人所與，人所恃，必免於患矣，可以臨國家，何況於身乎？故不比數而比疏，不亦遠乎？不修中而修外，不亦反乎？不先慮事，臨難乃謀，不亦晚乎？」,CTEXT,說苑 ,129
敬慎,凡司其身，必慎五本：一曰柔以仁，二曰誠以信，三曰富而貴毋敢以驕人，四曰恭以敬，五曰寬以靜。思此五者，則無凶命，用能治敬，以助天時，凶命不至，而禍不來。友人者，非敬人也，自敬也。貴人者，非貴人也，自貴也。昔者吾嘗見天雨金石與血；吾嘗見四月十日並出，有與天滑；吾嘗見高山之崩，深谷之窒，大都王宮之破，大國之滅；吾嘗見高山之為裂，深淵之沙竭，貴人之車裂；吾嘗見稠林之無木，平原為谿谷，君子為御僕；吾嘗見江河乾為坑，正冬采榆葉，仲夏雨雪霜，千乘之君，萬乘之主，死而不葬。是故君子敬以成其名，小人敬以除其刑，奈何無戒而不慎五本哉！,CTEXT,說苑 ,260
善說,吳人入荊，召陳懷公，懷公召國人曰：「欲與荊者左，欲與吳者右。」逄滑當公而進曰：「吳未有福，荊未有禍。」公曰：「國勝君出，非禍而奚？」對曰：「小國有是猶復，而況大國乎？楚雖無德，亦不斬艾其民，吳日弊兵，暴骨如莽，未見德焉？天其或者正訓楚也！禍之適吳，何日之有？」陳侯從之。,CTEXT,說苑 ,135
善說,客謂梁王曰：「惠子之言事也善譬，王使無譬，則不能言矣。」王曰：「諾。」明日見，謂惠子曰：「願先生言事則直言耳，無譬也。」惠子曰：「今有人於此而不知彈者，曰：『彈之狀何若？』應曰：『彈之狀如彈。』諭乎？」王曰：「未諭也。」「於是更應曰：『彈之狀如弓而以竹為弦。』則知乎？」王曰：「可知矣。」惠子曰：「夫說者固以其所知，諭其所不知，而使人知之。今王曰無譬則不可矣。」王曰：「善。」,CTEXT,說苑 ,188
善說,陳子說梁王，梁王說而疑之曰：「子何為去陳侯之國而教小國之孤於此乎？」陳子曰：「夫善亦有道，而遇亦有時，昔傅說衣褐帶劍，而築於秕傳之城，武丁夕夢，旦得之，時王也；寧戚飯牛，康衢擊車輻而歌，顧見桓公得之，時霸也；百里奚自賣五羊之皮，為秦人虜，穆公得之，時強也。論若三子之行，未得為孔子駿徒也。今孔子經營天下，南有陳蔡之阨，而北干景公，二坐而五立，未嘗離也。孔子之時不行，而景公之時怠也。以孔子之聖，不能以時行，說之怠，亦獨能如之何乎？」,CTEXT,說苑 ,216
善說,魏文侯與大夫飲酒，使公乘不仁為觴政曰：「飲不釂者浮以大白。」文侯飲而不盡釂，公乘不仁舉曰浮君。君視而不應，侍者曰：「不仁退，君已醉矣。」公乘不仁曰：「《周書》曰：『前車覆，後車戒。』蓋言其危，為人臣者不易，為君亦不易。今君已設令，令不行，可乎？」君曰：「善。」舉白而飲，飲畢曰：「以公勝不仁為上客。」,CTEXT,說苑 ,150
善說,襄成君始封之日，衣翠衣，帶玉劍，履縞舄，立於遊水之上，大夫擁鍾錘，縣令執桴號令，呼：「誰能渡王者於是也？」楚大夫莊辛，過而說之，遂造託而拜謁，起立曰：「臣願把君之手，其可乎？」襄成君忿作色而不言。莊辛遷延沓手而稱曰：「君獨不聞夫鄂君子皙之汎舟於新波之中也？乘青翰之舟，極䓣芘，張翠蓋而㩉犀尾，班麗褂衽，會鍾鼓之音，畢榜枻越人擁楫而歌，歌辭曰：『濫兮抃草濫予昌枑澤予昌州州𩜱州焉乎秦胥胥縵予乎昭澶秦踰滲惿隨河湖。』鄂君子皙曰：『吾不知越歌，子試為我楚說之。』於是乃召越譯，乃楚說之曰：『今夕何夕搴中洲流，今日何日兮，得與王子同舟。蒙羞被好兮，不訾詬恥，心幾頑而不絕兮，知得王子。山有木兮木有枝，心說君兮君不知。』於是鄂君子皙乃㩉脩袂，行而擁之，舉繡被而覆之。鄂君子皙，親楚王母弟也。官為令尹，爵為執珪，一榜枻越人猶得交歡盡意焉。今君何以踰於鄂君子皙，臣何以獨不若榜枻之人，願把君之手，其不可何也？」襄成君乃奉手而進之，曰：「吾少之時，亦嘗以色稱於長者矣。未嘗過僇如此之卒也。自今以後，願以壯少之禮謹受命。」,CTEXT,說苑 ,452
善說,叔向之弟羊舌虎善樂達，達有罪於晉，晉誅羊舌虎，叔向為之奴。既而祁奚曰：「吾聞小人得位，不爭不義，君子所憂，不救不祥。」乃往見范桓子而說之曰：「聞善為國者，賞不過；刑不濫。賞過則懼及淫人；刑濫則懼及君子。與其不幸而過，寧過而賞淫人，無過而刑君子，故堯之刑也，殛鯀於羽山而用禹；周之刑也，僇管、蔡而相周公，不濫刑也。」桓子乃命吏出叔向，救人之患者，行危苦而不避煩辱，猶不能免。今祁奚論先王之德而叔向得免焉，學豈可已哉？,CTEXT,說苑 ,207
善說,曰：「夫山東有相，所謂孟嘗君者，其人賢人，天下無急則已，有急則能收天下雄俊之士，與之合交連友者，疑獨此耳。然則大王胡不為我友之乎？」秦王曰：「敬受命。」奉千金以遺孟嘗君，孟嘗君輟食察之而寤曰：「此張生之所謂衣新而不舊，倉庾盈而不虛者也。」,CTEXT,說苑 ,119
善說,子貢見太宰嚭，太宰嚭問曰：「孔子何如？」對曰：「臣不足以知之。」太宰曰：「子不知，何以事之？」對曰：「惟不知，故事之，夫子其猶大山林也，百姓各足其材焉。」太宰嚭曰：「子增夫子乎？」對曰：「夫子不可增也。夫賜其猶一累壤也，以一累壤增大山，不益其高，且為不知。」太宰嚭曰：「然則子有所酌也。」對曰：「天下有大樽而子獨不酌焉，不識誰之罪也。」,CTEXT,說苑 ,168
善說,趙簡子問子貢曰：「孔子為人何如？」子貢對曰：「賜不能識也。」簡子不說曰：「夫子事孔子數十年，終業而去之，寡人問子，子曰不能識，何也？」子貢曰：「賜譬渴者之飲江海，知足而已，孔子猶江海也，賜則奚足以識之。」簡子曰：「善哉！子貢之言也。」,CTEXT,說苑 ,117
善說,趙簡子問於成摶曰：「吾聞夫羊殖者，賢大夫也，是行奚然？」對曰：「臣摶不知也。」簡子曰：「吾聞之子與友親，子而不知，何也？」摶曰：「其為人也數變，其十五年也，廉以不匿其過；其二十也，仁以喜義，其三十也，為晉中軍尉，勇以喜仁，其年五十也，為邊城將，遠者復親。今臣不見五年矣。恐其變，是以不敢知。」簡子曰：「果賢大夫也，每變益上矣。」,CTEXT,說苑 ,164
奉使,秦王以五百里地易鄢陵，鄢陵君辭而不受，使唐且謝秦王。秦王曰：「秦破韓滅魏，鄢陵君獨以五十里地存者，吾豈畏其威哉？吾多其義耳。今寡人以十倍之地易之，鄢陵君辭而不受，是輕寡人也。」唐且避席對曰：「非如此也。夫不以利害為趣者，鄢陵君也。夫鄢陵君受地於先君而守之。雖復千里不得當，豈獨五百里哉？」秦王忿然作色，怒曰：「公亦曾見天子之怒乎？」唐且曰：「王臣未曾見也。」秦王曰：「天子一怒，伏尸百萬，流血千里。」唐且曰：「大王亦嘗見夫布衣韋帶之士怒乎？」秦王曰：「布衣韋帶之士怒也，解冠徒跣，以頸顙地耳，何難知者。」唐且曰：「此乃匹夫愚人之怒耳，非布衣韋帶之士怒也。夫專諸刺王僚，彗星襲月，奔星晝出；要離刺王子慶忌，蒼隼擊於臺上；聶政刺韓王之季父，白虹貫日，此三人皆布衣韋帶之士怒矣。與臣將四士，含怒未發，鋟厲於天。士無怒即已，一怒伏尸二人，流血五步。」即案匕首起視秦王曰：「今將是矣。」秦王變色長跪曰：「先生就坐，寡人喻矣。秦破韓滅魏，鄢陵獨以五十里地存者，徒用先生之故耳。」,CTEXT,說苑 ,433
奉使,天子聞君王王南越，不助天下誅暴逆，將相欲移兵而誅王，天子憐百姓新勞苦，且休之，遣臣授君王印，剖符通使，君王宜郊迎，北面稱臣，乃欲以新造未集之越，屈彊於此，漢誠聞之，掘燒君王先人冢墓，夷種宗族，使一偏將將十萬眾臨越，越則殺王以降漢，如反覆手耳。」於是尉佗乃蹶然起坐，謝陸生曰：「居蠻夷中久，殊失禮義。」因問陸生曰：「我孰與蕭何、曹參、韓信賢？」陸生曰：「王似賢。」復問：「我孰與皇帝賢？」,CTEXT,說苑 ,193
奉使,景公使晏子使於楚。楚王進橘置削。晏子不剖而并食之。楚王曰：「橘當去剖。」晏子對曰：「臣聞之，賜人主前者，瓜桃不削，橘柚不剖。今萬乘無教，臣不敢剖，然臣非不知也。」,CTEXT,說苑 ,81
奉使,魏文侯使舍人毋擇，獻鵠於齊侯。毋擇行道失之。徒獻空籠，見齊侯曰：「寡君使臣毋擇獻鵠，道飢渴，臣出而飲食之，而鵠飛沖天，遂不復反。念思非無錢以買鵠也，惡有為其君使，輕易其弊者乎？念思非不能拔劍刎頭，腐肉暴骨於中野也，為吾君貴鵠而賤士也。念思非敢走陳、蔡之間也，惡絕兩君之使，故不敢愛身逃死，來獻空籠，唯主君斧質之誅。」齊侯大悅曰：「寡人今者得茲言，三賢於鵠遠矣。寡人有都郊地百里，願獻於大夫以為湯沐邑。」毋擇對曰：「惡有為其君使而輕易其弊，而利諸侯之地乎？」遂出不反。,CTEXT,說苑 ,233
權謀,齊侯問於晏子曰：「當今之時，諸侯孰危？」對曰：「莒其亡乎？」公曰：「奚故？」對曰：「地侵於齊，貨竭於晉，是以亡也。」,CTEXT,說苑 ,58
權謀,蔡侯、宋公、鄭伯朝於晉。蔡侯謂叔向曰：「子亦奚以語我？」對曰：「蔡言地計眾，不若宋鄭。其車馬衣裘侈於二國，諸侯其有圖蔡者乎？」處期年，荊伐蔡而殘之。,CTEXT,說苑 ,74
權謀,下蔡威公閉門而哭，三日三夜，泣盡而繼以血，旁鄰窺牆而問之。曰：「子何故而哭，悲若此乎？」對曰：「吾國且亡。」曰：「何以知也？」應之曰：「吾聞病之將死也，不可為良醫；國之將亡也，不可為計謀；吾數諫吾君，吾君不用，是以知國之將亡也。」於是窺牆者聞其言，則舉宗而去之楚。居數年，楚王果舉兵伐蔡。窺牆者為司馬，將兵而往來，虜甚眾。問曰：「得無有昆弟故人乎？」見威公縛在虜中，問曰：「若何以至於此？」應曰：「吾何以不至於此？且吾聞之也，言之者行之役也，行之者言之主也。汝能行我言，汝為主，我為役，吾亦何以不至於此哉？」窺牆者乃言之於楚王，遂解其縛，與俱之楚。故曰：「能言者未必能行，能行者未必能言。」,CTEXT,說苑 ,295
權謀,石乞侍坐於屈建。屈建曰：「白公其為亂乎？」石乞曰：「是何言也？白公至於室無營所，下士者三人與己相若，臣者五人，所與同衣者千人。白公之行若此，何故為亂？」屈建曰：「此建之所謂亂也。以君子行，則可於國家行。過禮則國家疑之，且苟不難下其臣，必不難高其君矣。建是以知夫子將為亂也。」處十月，白公果為亂。,CTEXT,說苑 ,147
權謀,韓昭侯造作高門。屈宜咎曰：「昭侯不出此門。」曰：「何也？」曰：「不時。吾所謂不時者，非時日也。人固有利不利，昭侯嘗利矣，不作高門。往年秦拔宜陽，明年大旱民飢，不以此時恤民之急也，而顧反益奢，此所謂福不重至，禍必重來者也！」高門成，昭侯卒。竟不出此門。,CTEXT,說苑 ,125
權謀,田子顏自大術至乎平陵城下，見人子問其父，見人父問其子。田子方曰：「其以平陵反乎？吾聞行於內，然後施於外。外顏欲使其眾甚矣。」後果以平陵叛。,CTEXT,說苑 ,69
權謀,城濮之戰，文公謂咎犯曰：「吾卜戰而龜熸。我迎歲，彼背歲。彗星見，彼操其柄，我操其標。吾又夢與荊王搏，彼在上，我在下，吾欲無戰，子以為何如？」咎犯對曰：「十戰龜熸，是荊人也。我迎歲，彼背歲，彼去我從之也。彗星見，彼操其柄，我操其標，以掃則彼利，以擊則我利。君夢與荊王搏，彼在上，君在下，則君見天而荊王伏其罪也。且吾以宋衛為主，齊秦輔我，我合天道，獨以人事固將勝之矣。」文公從之，荊人大敗。,CTEXT,說苑 ,193
權謀,鄭桓公將欲襲鄶，先問鄶之辨智果敢之士，書其名姓，擇鄶之良臣而與之，為官爵之名而書之，因為設壇於門外而埋之。釁之以猳，若盟狀。鄶君以為內難也，盡殺其良臣。桓公因襲之，遂取鄶。,CTEXT,說苑 ,86
至公,「不偏不黨，王道蕩蕩。」言至公也。古有行大公者，帝堯是也。貴為天子，富有天下，得舜而傳之，不私於其子孫也。去天下若遺躧，於天下猶然，況其細於天下乎？非帝堯孰能行之？孔子曰：「巍巍乎！惟天為大，惟堯則之。」《易》曰：「無首，吉。」此蓋人君之至公也。夫以公與天下，其德大矣。推之於此，刑之於彼，萬姓之所戴，後世之所則也。彼人臣之公，治官事則不營私家，在公門則不言貨利，當公法則不阿親戚，奉公舉賢則不避仇讎，忠於事君，仁於利下，推之以恕道，行之以不黨，伊呂是也。故顯名存於今，是之謂公。《詩》云：「周道如砥，其直如矢，君子所履，小人所視。」此之謂也。夫公生明，偏生暗，端愨生達，詐偽生塞，誠信生神，夸誕生惑，此六者，君子之所慎也，而禹桀之所以分也。《詩》云：「疾威上帝，其命多僻。」言不公也。,CTEXT,說苑 ,343
至公,諸侯之義死社稷，大王委國而去，何也？夫聖人不欲強暴侵陵百姓，故使諸侯死國守其民。大王有至仁之恩，不忍戰百姓，故事勳育戎氏以犬馬珍幣，而伐不止。問其所欲者，土地也。於是屬其群臣耆老，而告之曰：「土地者，所以養人也，不以所以養而害其慈也，吾將去之。」遂居岐山之下。邠人負幼扶老從之，如歸父母。三遷而民五倍其初者，皆興仁義趣上之事。君子守國安民，非特鬥兵罷殺士眾而已。不私其身惟民，足用保民，蓋所以去國之義也，是謂至公耳。,CTEXT,說苑 ,208
至公,子胥將之吳，辭其友申包胥曰：「後三年，楚不亡，吾不見子矣！」申包胥曰：「子其勉之！吾未可以助子，助子是伐宗廟也；止子是無以為友。雖然，子亡之，我存之，於是乎觀楚一存一亡也。」後三年，吳師伐楚，昭王出走，申包胥不受命西見秦伯曰：「吳無道，兵強人眾，將征天下，始於楚，寡君出走，居雲夢，使下臣告急。」哀公曰：「諾，吾固將圖之。」申包胥不罷朝，立於秦庭，晝夜哭，七日七夜不絕聲。哀公曰：「有臣如此，可不救乎？」興師救楚，吳人聞之，引兵而還，昭王反，復欲封申包胥，申包胥辭曰：「救亡非為名也，功成受賜，是賣勇也。」辭不受，遂退隱，終身不見。《詩》云：「凡民有喪，匍匐救之。」,CTEXT,說苑 ,283
至公,楚令尹子文之族有干法者，廷理拘之，聞其令尹之族也而釋之。子文召廷理而責之曰：「凡立廷理者將以司犯王令而察觸國法也。夫直士持法，柔而不撓；剛而不折。今棄法而背令而釋犯法者，是為理不端，懷心不公也。豈吾營私之意也，何廷理之駮於法也！吾在上位以率士民，士民或怨，而吾不能免之於法。今吾族犯法甚明，而使廷理因緣吾心而釋之，是吾不公之心，明著於國也。執一國之柄而以私聞，與吾生不以義，不若吾死也。遂致其族人於廷理曰：「不是刑也，吾將死！」廷理懼，遂刑其族人。成王聞之，不及履而至于子文之室曰：「寡人幼少，置理失其人，以違夫子之意。」於是黜廷理而尊子文，使及內政。國人聞之，曰：「若令尹之公也，吾黨何憂乎？」乃相與作歌曰：「子文之族，犯國法程，廷理釋之，子文不聽，恤顧怨萌，方正公平。」,CTEXT,說苑 ,337
至公,楚莊王有茅門者法曰：「群臣大夫諸公子入朝，馬蹄蹂霤者斬其輈而戮其御。」太子入朝，馬蹄蹂霤。廷理斬其輈而戮其御。太子大怒，入為王泣曰：「為我誅廷理。」王曰：「法者所以敬宗廟，尊社稷，故能立法從令尊敬社稷者，社稷之臣也，安可以加誅？夫犯法廢令，不尊敬社稷，是臣棄君，下陵上也。臣棄君則主失威，下陵上則上位危，社稷不守，吾何以遺子？」太子乃還走避舍，再拜請死。,CTEXT,說苑 ,177
至公,吳王闔廬為伍子胥興師復讎於楚。子胥諫曰：「諸侯不為匹夫興師，且事君猶事父也，虧君之義，復父之讎，臣不為也。」於是止。其後因事而後復其父讎也，如子胥可謂不以公事趨私矣。,CTEXT,說苑 ,83
至公,子羔為衛政，刖人之足。衛之君臣亂，子羔走郭門，郭門閉，刖者守門，曰：「於彼有缺！」子羔曰：「君子不踰。」曰：「於彼有竇。」子羔曰：「君子不遂。」曰：「於此有室。」子羔入，追者罷。子羔將去，謂刖者曰：「吾不能虧損主之法令而親刖子之足，吾在難中，此乃子之報怨時也，何故逃我？」刖者曰：「斷足固我罪也，無可奈何。君之治臣也，傾側法令，先後臣以法，欲臣之免於法也，臣知之。獄決罪定，臨當論刑，君愀然不樂，見於顏色，臣又知之。君豈私臣哉？天生仁人之心，其固然也。此臣之所以脫君也。」孔子聞之，曰：「善為吏者樹德，不善為吏者樹怨。公行之也，其子羔之謂歟？」,CTEXT,說苑 ,272
指武,內治未得，不可以正外，本惠未襲，不可以制末，是以春秋先京師而後諸夏，先諸華而後夷狄。及周惠王，以遭亂世，繼先王之體，而強楚稱王，諸侯背叛，欲申先王之命，一統天下。不先廣養京師，以及諸夏，諸夏以及夷狄，內治未得，忿則不料力，權得失，興兵而征強楚，師大敗，撙辱不行，大為天下笑。幸逢齊桓公以得安尊，故內治未得不可以正外，本惠未襲，不可以制末。,CTEXT,說苑 ,169
指武,晉智伯伐鄭，齊田恒救之，有登蓋必身立焉，車徒有不進者必令助之。壘合而後敢處，井灶成而後敢食。智伯曰：「吾聞田恒新得國而愛其民，內同其財，外同其勤勞，治軍若此，其得眾也，不可待也。」乃去之耳。,CTEXT,說苑 ,95
指武,文王曰：「吾欲用兵，誰可伐？密須氏疑於我，可先往伐。」管叔曰：「不可。其君天下之明君也，伐之不義。」太公望曰：「臣聞之先王伐枉不伐順；伐險不伐易；伐過不伐不及。」文王曰：「善。」遂伐密須氏，滅之也。,CTEXT,說苑 ,99
指武,吳王闔廬與荊人戰於柏舉，大勝之，至於郢郊，五敗荊人。闔廬之臣五人進諫曰：「夫深入遠報，非王之利也，王其返乎？」五將鍥頭，闔廬未之應，五人之頭墜於馬前，闔廬懼，召伍子胥而問焉。子胥曰：「五臣者懼也。夫五敗之人者，其懼甚矣，王姑少進。」遂入郢，南至江，北至方城，方三千里，皆服於楚矣。,CTEXT,說苑 ,140
指武,齊桓公北伐山戎氏，請兵於魯，魯不與，桓公怒，將攻之，管仲曰：「不可，我已刑北方諸侯矣。今又攻魯，無乃不可乎？魯必事楚，是我一舉而失兩也。」桓公曰：「善！」乃輟攻魯矣。,CTEXT,說苑 ,83
指武,五帝三王教以仁義而天下變也，孔子亦教以仁義而天下不從者，何也？昔明王有紱冕以尊賢，有斧鉞以誅惡，故其賞至重，而刑至深，而天下變。孔子賢顏淵，無以賞之，賤孺悲，無以罰之；故天下不從。是故道非權不立，非勢不行，是道尊然後行。,CTEXT,說苑 ,110
脩文,衣服容貌者，所以悅目也；聲音應對者，所以悅耳也；嗜慾好惡者，所以悅心也。君子衣服中，容貌得，則民之目悅矣；言語順，應對給，則民之耳悅矣；就仁去不仁，則民之心悅矣。三者存乎心，暢乎體，形乎動靜，雖不在位，謂之素行。故忠心好善而日新之，獨居樂德，內悅而形。《詩》曰：「何其處也？必有與也；何其久也？必有以也。」惟有以者，惟能長生久視，而無累於物也。,CTEXT,說苑 ,172
脩文,公孟子高見顓孫子莫曰：「敢問君子之禮何如？」顓孫子莫曰：「去爾外厲，與爾內折，色勝而心自取之，去三者而可矣。」公孟不知以告曾子，曾子愀然逡巡曰：「大哉言乎！夫外厲者必內折，色勝而心自取之必為人役。是故君子德行成而容不知，聞識博而辭不爭，知慮微達而能不愚。」,CTEXT,說苑 ,128
脩文,孔子曰可也簡。簡者，易野也，易野者，無禮文也。孔子見子桑伯子，子桑伯子不衣冠而處，弟子曰：「夫子何為見此人乎？」曰：「其質美而無文，吾欲說而文之。」孔子去，子桑伯子門人不說，曰：「何為見孔子乎？」曰：「其質美而文繁，吾欲說而去其文。」故曰，文質脩者謂之君子，有質而無文謂之易野，子桑伯子易野，欲同人道於牛馬，故仲弓曰太簡。上無明天子，下無賢方伯，天下為無道，臣弒其君，子弒其父，力能討之，討之可也。當孔子之時，上無明天子也，故言雍也可使南面，南面者天子也，雍之所以得稱南面者，問子桑伯子於孔子，孔子曰：「可也簡。」仲弓曰：「居敬而行簡以道民，不亦可乎？居簡而行簡，無乃太簡乎？」子曰：「雍之言然！」仲弓通於化術，孔子明於王道，而無以加仲弓之言。,CTEXT,說苑 ,322
脩文,大聖至治之世，天地之氣，合以生風，日至則日行其風以生十二律，故仲冬短至則生黃鐘，季冬生大呂，孟春生太簇，仲春生夾鐘，季春生姑洗，孟夏生仲呂，仲夏生蕤賓，季夏生林鐘，孟秋生夷則，仲秋生南呂，季秋生無射，孟冬生應鐘。天地之風氣正，十二律至也。,CTEXT,說苑 ,119
脩文,樂之可密者，琴最宜焉，君子以其可脩德，故近之。凡音之起，由人心生也；人心之動，物使之然也；感於物而後動，故形於聲；聲相應故生變，變成方故謂之音。比音而樂之，及干戚羽旄謂之樂；樂者音之所由生也，其本在人心之感於物。是故其哀心感者，其聲瞧以殺；其樂心感者，其聲嘽以緩；其喜心感者，其聲發以散；其怒心感者，其聲壯以厲；其敬心感者，其聲直以廉；其愛心感者，其聲和以調。人之善惡非牲也，感於物而後動，是故先王慎所以感之，故禮以定其意，樂以和其性，政以一其行，刑以防其姦；禮樂刑政，其極一也，所以同民心而立治道也。,CTEXT,說苑 ,251
脩文,凡人之有患禍者，生於淫泆暴慢，淫泆暴慢之本，生於飲酒；故古者慎其飲酒之禮，使耳聽雅音，目視正儀，足行正容，心論正道。故終日飲酒而無過失，近者數日，遠者數月，皆人有德焉以益善，《詩》云：「既醉以酒，既飽以德。」此之謂也。,CTEXT,說苑 ,109
孝,仲尼居，曾子侍。子曰：「先王有至德要道，以順天下，民用和睦，上下無怨。汝知之乎？」曾子避席曰：「參不敏，何足以知之？」子曰：「夫孝，德之本也，教之所由生也。復坐，吾語汝。身體髮膚，受之父母，不敢毀傷，孝之始也。立身行道，揚名於後世，以顯父母，孝之終也。夫孝，始於事親，中於事君，終於立身。《大雅》云：『無念爾祖，聿脩厥德。』」,CTEXT,孝經,163
孝,資於事父以事母，而愛同；資於事父以事君，而敬同。故母取其愛，而君取其敬，兼之者父也。故以孝事君則忠，以敬事長則順。忠順不失，以事其上，然後能保其祿位，而守其祭祀。蓋士之孝也。《詩》云：「夙興夜寐，無忝爾所生」。,CTEXT,孝經,105
孝,用天之道，分地之利，謹身節用，以養父母，此庶人之孝也。故自天子至於庶人，孝無終始，而患不及者，未之有也。,CTEXT,孝經,52
孝,曾子曰：「甚哉，孝之大也！」子曰：「夫孝，天之經也，地之義也，民之行也。天地之經，而民是則之。則天之明，因地之利，以順天下。是以其教不肅而成，其政不嚴而治。先王見教之可以化民也，是故先之以博愛，而民莫遺其親，陳之德義，而民興行。先之以敬讓，而民不爭；導之以禮樂，而民和睦；示之以好惡，而民知禁。《詩》云：『赫赫師尹，民具爾瞻。』」,CTEXT,孝經,165
孝,子曰：「君子之教以孝也，非家至而日見之也。教以孝，所以敬天下之為人父者也。教以悌，所以敬天下之為人兄者也。教以臣，所以敬天下之為人君者也。《詩》云：『愷悌君子，民之父母。』非至德，其孰能順民如此其大者乎！」,CTEXT,孝經,103
孝,子曰：「君子之事上也，進思盡忠，退思補過，將順其美，匡救其惡，故上下能相親也。《詩》云：『心乎愛矣，遐不謂矣，中心藏之，何日忘之。』」,CTEXT,孝經,67
辨惑,夫眾口之毀譽，浮石沉木。群邪所抑，以直為曲。視之不察，以白為黑。夫曲直之異形，白黑之異色，乃天下之易見也，然自謬也，或不能分明其是非者，眾邪誤之矣。,CTEXT,新語 ,74
慎微,故邪臣之蔽賢，猶浮雲之鄣日月也，非得神靈之化，罷雲霽翳，令歸山海，然後乃得覩其光明，暴天下之濡濕，照四方之晦冥。今上無明王聖主，下無貞正諸侯，誅鋤姦臣賊子之黨，解釋疑𦄂紕繆之結，然後忠良方直之人，則得容於世而施於政。故孔子遭君暗臣亂，眾邪在位，政道隔於王家，仁義閉於公門，故作《公陵》之歌，傷無權力於世，大化絕而不通，道德施而不用，故曰：無如之何者，吾末如之何也已矣。夫言道因權而立，德因勢而行，不在其位者，則無以齊其政，不操其柄者，則，回也不改其樂。禮以行之，遜以出之。夫力學而誦《詩》、《書》，凡人所能為也；若欲移江、河，動太山，故人力所不能也。如調心在己，背惡向善，不貪於財，不苟於利，分財取寬，服事取勞，此天下易知之道，易行之事也，豈有難哉？若造父之御馬，羿之用弩，則所謂難也。君以不以其難為之也，故不知以為善也，絕氣力，尚德也。,CTEXT,新語 ,369
資質,質美者以通為貴，才良者以顯為能，何以言之？夫楩柟豫章、天下之名木，生於深山之中，產於溪谷之傍，立則為太山眾木之宗，仆則為萬世之用，浮於山水之流，出於冥冥之野，因江、河之道，而達於京師之下，因於斧斤之功，舒其文彩之好，精捍直理，密緻博通，䖝蝎不能穿，水濕不能傷，在高柔軟，入地堅彊，無膏澤而光潤生，不剋畫而文章成，上為帝王之御物,CTEXT,新語 ,163
懷慮,故天一以大成數，人一以□成倫。楚靈王居千里之地，享百邑之國，不先仁義而尚道德，懷奇伎，□□□，□陰陽，合物恡，作乾谿之臺，立百仞之高，欲登浮雲，窺天文，然身死於棄。魯莊公據中土之地，承聖人之後，不脩周公之業，繼先人之体，尚權杖威，有萬人之力，懷兼人之強，不能存立子紏，國侵地奪，以洙、泗為境。,CTEXT,新語 ,146
懷慮,夫世人不學《詩》、《書》，行仁義，聖人之道，極經藝之深，乃論不驗之語，學不然之事，圖天地之形，說災變之異，王之法，異聖人之意，惑學者之心，移眾人之志，指天畫地，是非世事，動人以邪變，驚人以奇怪，聽之者若神，視之者如異；然猶不可以濟於厄而度其身，或觸罪□□法，不免於辜戮。故事不生於法度，道不本於天地，可言而不可行也，可聽而不可傳也，可□翫而不可大用也。,CTEXT,新語 ,176
懷慮,故物之所可，非道之所宜；道之所宜，非物之所可。是以制事者不可□，設道者不可通。目以精明，耳以主聽，口以別味，鼻以聞芳，手以之持，足以之行，各受一性，不得兩兼，兼則心惑，二路者行窮，正心一堅，久而不忘，在上不逸，為下不傷，執一統物，雖寡必眾，心佚情散，雖高必崩，氣泄生疾，壽命不長，顛倒無端，失道不行。故氣感之符，清潔明光，情素之表，恬暢和良，調密者固，安靜者祥，志定心平，血脈乃彊，秉政圖□兩，失其中方，戰士不耕，朝士不啇，邪不奸直，圓不亂方，違戾相錯，撥㓨難匡。故欲理之君，閉利門，積德之家，必無災殃，利絕而道著，武讓而德興，斯乃持久之道，常行之法也。,CTEXT,新語 ,277
思務,昔舜、禹因盛而治世，孔子承衰而作功，聖人不空出，賢者不虛生，□□□□□□而歸於善，斯乃天地之法而制其事，則世之便而設其義。故聖人不必同道，□□□□□□，好者不必同色而皆美，醜者不必同狀而皆惡，天地之數，斯命之象也。日□□□□□□□□八宿並列，各有所主，萬端異路，千法異形，聖人因其勢而調之，使小大不得相，方圓不得相干，分之以度，紀之以節，星不晝見，日不夜照，雷不冬發，霜不夏降。臣不凌君，則陰不侵陽，盛夏不暑，隆冬不霜，黑氣苞日，彗星揚光，虹蜺冬見，蟄虫夏藏，熒惑亂宿，眾星失行。聖人因天變而正其失，理其端而正其本，堯、承蚩尤之失，而思欽，君子見惡於外，則知變於內。桀、紂不，則湯、武不仁，才惑於眾非者而改之，於□□□□□□□亂之於朝廷，而匹夫治之於閨門。是以接輿、老萊所以避世於窮□□□□□而遠其尊也。君子行之於幽閒，小人厲之於士眾。《老子》曰：「上德不德。」□□□□□□虛也。,CTEXT,新語 ,390
教子,齊朝有一士大夫，嘗謂吾曰：「我有一兒，年已十七，頗曉書疏，教其鮮卑語及彈琵琶，稍欲通解，以此伏事公卿，無不寵愛，亦要事也。」吾時俛而不答。異哉，此人之教子也！若由此業，自致卿相，亦不願汝曹為之。,CTEXT,顏氏家訓 ,97
兄弟,二親既歿，兄弟相顧，當如形之與影，聲之與響；愛先人之遺體，惜己身之分氣，非兄弟何念哉？兄弟之際，異於他人，望深則易怨，地親則易弭。譬猶居室，一穴則塞之，一隙則塗之，則無頹毀之慮；如雀鼠之不卹，風雨之不防，壁陷楹淪，無可救矣。僕妾之為雀鼠，妻子之為風雨，甚哉！,CTEXT,顏氏家訓 ,129
後娶,吉甫，賢父也，伯奇，孝子也，以賢父御孝子，合得終於天性，而後妻閒之，伯奇遂放。曾參婦死，謂其子曰：「吾不及吉甫，汝不及伯奇。」王駿喪妻，亦謂人曰：「我不及曾參，子不如華、元。」並終身不娶，此等足以為誡。其後，假繼慘虐孤遺，離閒骨肉，傷心斷腸者，何可勝數。慎之哉！慎之哉！,CTEXT,顏氏家訓 ,135
治家,孔子曰：「奢則不孫，儉則固；與其不孫也，寧固。」又云：「如有周公之才之美，使驕且吝，其餘不足觀也已。」然則可儉而不可吝已。儉者，省約為禮之謂也；吝者，窮急不卹之謂也。今有施則奢，儉則吝；如能施而不奢，儉而不吝，可矣。,CTEXT,顏氏家訓 ,108
治家,齊吏部侍郎房文烈，未嘗嗔怒，經霖雨絕糧，遣婢糴米，因爾逃竄，三四許日，方復擒之。房徐曰：「舉家無食，汝何處來？」竟無捶撻。嘗寄人宅，奴婢徹屋為薪略盡，聞之顰蹙，卒無一言。,CTEXT,顏氏家訓 ,85
治家,借人典籍，皆須愛護，先有缺壞，就為補治，此亦士大夫百行之一也。濟陽江祿，讀書未竟，雖有急速，必待卷束整齊，然後得起，故無損敗，人不厭其求假焉。或有狼籍几案，分散部帙，多為童幼婢妾之所點汙，風雨蟲鼠之所毀傷，實為累德。吾每讀聖人之書，未嘗不肅敬對之；其故紙有五經詞義，及賢達姓名，不敢穢用也。吾家巫覡禱請，絕於言議；符書章醮亦無祈焉，並汝曹所見也。勿為妖妄之費。,CTEXT,顏氏家訓 ,180
風操,凡親屬名稱，皆須粉墨，不可濫也。無風教者，其父已孤，呼外祖父母與祖父母同，使人為其不喜聞也。雖質於面，皆當加外以別之；父母之世叔父，皆當加其次第以別之；父母之世叔母，皆當加其姓以別之；父母之群從世叔父母及從祖父母，皆當加其爵位若姓以別之。河北士人，皆呼外祖父母為家公家母；江南田里間亦言之。以家代外，非吾所識。,CTEXT,顏氏家訓 ,155
風操,凡宗親世數，有從父，有從祖，有族祖。江南風俗，自茲已往，高秩者，通呼為尊，同昭穆者，雖百世猶稱兄弟；若對他人稱之，皆云族人。河北士人，雖三二十世，猶呼為從伯從叔。梁武帝嘗問一中土人曰：「卿北人，何故不知有族？」答云：「骨肉易疏，不忍言族耳。」當時雖為敏對，於禮未通。,CTEXT,顏氏家訓 ,133
風操,己孤，而履歲及長至之節，無父，拜母、祖父母、世叔父母、姑、兄、姊，則皆泣；無母，拜父、外祖父母、舅、姨、兄、姊，亦如之：此人情也。,CTEXT,顏氏家訓 ,65
風操,江左朝臣，子孫初釋服，朝見二宮，皆當泣涕；二宮為之改容。頗有膚色充澤，無哀感者，梁武薄其為人，多被抑退。裴政出服，問訊武帝，貶瘦枯槁，涕泗滂沱，武帝目送之曰：「裴之禮不死也。」,CTEXT,顏氏家訓 ,88
風操,魏世王修母以社日亡；來歲社日，修感念哀甚，鄰里聞之，為之罷社。今二親喪亡，偶值伏臘分至之節，及月小晦後，忌之外，所經此日，猶應感慕，異於餘辰，不預飲讌、聞聲樂及行遊也。,CTEXT,顏氏家訓 ,84
風操,人有憂疾，則呼天地父母，自古而然。今世諱避，觸途急切。而江東士庶，痛則稱禰。禰是父之廟號，父在無容稱廟，父歿何容輒呼？蒼頡篇有侑字，訓詁云：「痛而謼也，音羽罪反。」今北人痛則呼之。聲類音于耒反，今南人痛或呼之。此二音隨其鄉俗，並可行也。,CTEXT,顏氏家訓 ,118
風操,昔者，周公一沐三握髮，一飯三吐餐，以接白屋之士，一日所見者七十餘人。晉文公以沐辭豎頭須，致有圖反之誚。門不停賓，古所貴也。失教之家，閽寺無禮，或以主君寢食嗔怒，拒客未通，江南深以為恥。黃門侍郎裴之禮，號善為士大夫，有如此輩，對賓杖之；其門生僮僕，接於他人，折旋俯仰，辭色應對，莫不肅敬，與主無別也。,CTEXT,顏氏家訓 ,149
慕賢,梁孝元前在荊州，有丁覘者，洪亭民耳，頗善屬文，殊工草隸；孝元書記，一皆使之。軍府輕賤，多未之重，恥令子弟以為楷法，時云：「丁君十紙，不敵王褒數字。」吾雅愛其手跡，常所寶持。孝元嘗遣典籤惠編送文章示蕭祭酒，祭酒問云：「君王比賜書翰，及寫詩筆，殊為佳手，姓名為誰？那得都無聲問？」編以實答。子雲歎曰：「此人後生無比，遂不為世所稱，亦是奇事。」於是聞者稍復刮目。稍仕至尚書儀曹郎，末為晉安王侍讀，隨王東下。及西臺陷歿，簡牘湮散，丁亦尋卒於揚州；前所輕者，後思一紙，不可得矣。,CTEXT,顏氏家訓 ,234
慕賢,侯景初入建業，臺門雖閉，公私草擾，各不自全。太子左衛率羊侃坐東掖門，部分經略，一宿皆辦，遂得百餘日抗拒兇逆。於時，城內四萬許人，王公朝士，不下一百，便是恃侃一人安之，其相去如此。古人云：「巢父、許由，讓於天下；市道小人，爭一錢之利。」亦已懸矣。,CTEXT,顏氏家訓 ,122
勉學,梁朝全盛之時，貴遊子弟，多無學術，至於諺云：「上車不落則著作，體中何如則祕書。」無不熏衣剃面，傅粉施朱，駕長簷車，跟高齒屐，坐棋子方褥，憑斑絲隱囊，列器玩於左右，從容出入，望若神仙。明經求第，則顧人答策；三九公讌，則假手賦詩。當爾之時，亦快士也。及離亂之後，朝市遷革，銓衡選舉，非復曩者之親；當路秉權，不見昔時之黨。求諸身而無所得，施之世而無所用。被褐而喪珠，失皮而露質，兀若枯木，泊若窮流，鹿獨戎馬之間，轉死溝壑之際。當爾之時，誠駑材也。有學藝者，觸地而安。自荒亂已來，諸見俘虜。雖百世小人，知讀論語、孝經者，尚為人師；雖千載冠冕，不曉書記者，莫不耕田養馬。以此觀之，安可不自勉耶？若能常保數百卷書，千載終不為小人也。,CTEXT,顏氏家訓 ,310
勉學,夫學者所以求益耳。見人讀數十卷書，便自高大，凌忽長者，輕慢同列；人疾之如讎敵，惡之如鴟梟。如此以學自損，不如無學也。,CTEXT,顏氏家訓 ,58
勉學,夫老、莊之書，蓋全真養性，不肯以物累己也。故藏名柱史，終蹈流沙；匿跡漆園，卒辭楚相，此任縱之徒耳。何晏、王弼，祖述玄宗，遞相誇尚，景附草靡，皆以農、黃之化，在乎己身，周、孔之業，棄之度外。而平叔以黨曹爽見誅，觸死權之網也；輔嗣以多笑人被疾，陷好勝之阱也；山巨源以蓄積取譏，背多藏厚亡之文也；夏侯玄以才望被戮，無支離擁腫之鑒也；荀奉倩喪妻，神傷而卒，非鼓缶之情也；王夷甫悼子，悲不自勝，異東門之達也；嵇叔夜排俗取禍，豈和光同塵之流也；郭子玄以傾動專勢，寧後身外己之風也；阮嗣宗沈酒荒迷，乖畏途相誡之譬也；謝幼輿贓賄黜削，違棄其餘魚之旨也：彼諸人者，並其領袖，玄宗所歸。其餘桎梏塵滓之中，顛仆名利之下者，豈可備言乎！直取其清談雅論，剖玄析微，賓主往復，娛心悅耳，非濟世成俗之要也。洎於梁世，茲風復闡，莊、老、周易，總謂三玄。武皇、簡文，躬自講論。周弘正奉贊大猷，化行都邑，學徒千餘，實為盛美。元帝在江、荊間，復所愛習，召置學生，親為教授，廢寢忘食，以夜繼朝，至乃倦劇愁憤，輒以講自釋。吾時頗預末筵，親承音旨，性既頑魯，亦所不好云。,CTEXT,顏氏家訓 ,463
勉學,夫文字者，墳籍根本。世之學徒，多不曉字：讀五經者，是徐邈而非許慎；習賦誦者，信褚詮而忽呂忱；明史記者，專徐、鄒而廢篆籀；學漢書者，悅應、蘇而略蒼、雅。不知書音是其枝葉，小學乃其宗系。至見服虔、張揖音義則貴之，得通俗、廣雅而不屑。一手之中，向背如此，況異代各人乎？,CTEXT,顏氏家訓 ,131
勉學,嘗遊趙州，見柏人城北有一小水，土人亦不知名。後讀城西門徐整碑云：「洦流東指。」眾皆不識。吾案說文，此字古魄字也，洦，淺水貌。此水漢來本無名矣，直以淺貌目之，或當即以洦為名乎？,CTEXT,顏氏家訓 ,87
文章,夫文章者，原出五經：詔命策檄，生於書者也；序述論議，生於易者也；歌詠賦頌，生於詩者也；祭祀哀誄，生於禮者也；書奏箴銘，生於春秋者也。朝廷憲章，軍旅誓誥，敷顯仁義，發明功德，牧民建國，施用多途。至於陶冶性靈，從容諷諫，入其滋味，亦樂事也。行有餘力，則可習之。然而自古文人，多陷輕薄：屈原露才揚己，顯暴君過；宋玉體貌容冶，見遇俳優；東方曼倩，滑稽不雅；司馬長卿，竊貲無操；王褒過章僮約；揚雄德敗美新；李陵降辱夷虜；劉歆反覆莽世；傅毅黨附權門；班固盜竊父史；趙元叔抗竦過度；馮敬通浮華擯壓；馬季長佞媚獲誚；蔡伯喈同惡受誅；吳質詆忤鄉里；曹植悖慢犯法；杜篤乞假無厭；路粹隘狹已甚；陳琳實號麤疏；繁欽性無檢格；劉楨屈強輸作,CTEXT,顏氏家訓 ,306
文章,學為文章，先謀親友，得其評裁，知可施行，然後出手；慎勿師心自任，取笑旁人也。自古執筆為文者，何可勝言。然至於宏麗精華，不過數十篇耳。但使不失體裁，辭意可觀，便稱才士；要須動俗蓋世，亦俟河之清乎！,CTEXT,顏氏家訓 ,97
文章,江南文制，欲人彈射，知有病累，隨即改之，陳王得之於丁廙也。山東風俗，不通擊難。吾初入鄴，遂嘗以此忤人，至今為悔；汝曹必無輕議也。,CTEXT,顏氏家訓 ,64
文章,文章地理，必須愜當。梁簡文雁門太守行乃云：「鵝軍攻日逐，燕騎蕩康居，大宛歸善馬，小月送降書。」蕭子暉隴頭水云：「天寒隴水急，散漫俱分瀉，北注徂黃龍，東流會白馬。」此亦明珠之纇，美玉之瑕，宜慎之。,CTEXT,顏氏家訓 ,97
文章,何遜詩實為清巧，多形似之言；揚都論者，恨其每病苦辛，饒貧寒氣，不及劉孝綽之雍容也。雖然，劉甚忌之，平生誦何詩，常云：「『蘧車響北闕』，㦎㦎不道車。」又撰詩苑，止取何兩篇，時人譏其不廣。劉孝綽當時既有重名，無所與讓；唯服謝朓，常以謝詩置几案間，動靜輒諷味。簡文愛陶淵明文，亦復如此。江南語曰：「梁有三何，子朗最多。」三何者，遜及思澄、子朗也。子朗信饒清巧。思澄遊廬山，每有佳篇，亦為冠絕。,CTEXT,顏氏家訓 ,193
名實,鄴下有一少年，出為襄國令，頗自勉篤。公事經懷，每加撫卹，以求聲譽。凡遣兵役，握手送離，或齎梨棗餅餌，人人贈別，云：「上命相煩，情所不忍；道路飢渴，以此見思。」民庶稱之，不容於口。及遷為泗州別駕，此費日廣，不可常周，一有偽情，觸塗難繼，功績遂損敗矣。,CTEXT,顏氏家訓 ,124
涉務,古人欲知稼穡之艱難，斯蓋貴穀務本之道也。夫食為民天，民非食不生矣，三日不粒，父子不能相存。耕種之，茠鉏之，刈穫之，載積之，打拂之，簸揚之，凡幾涉手，而入倉廩，安可輕農事而貴末業哉？江南朝士，因晉中興，南渡江，卒為羈旅，至今八九世，未有力田，悉資俸祿而食耳。假令有者，皆信僮僕為之，未嘗目觀起一墢土，耘一株苗；不知幾月當下，幾月當收，安識世間餘務乎？故治官則不了，營家則不辦，皆優閑之過也。,CTEXT,顏氏家訓 ,194
省事,王子晉云：「佐饔得嘗，佐鬥得傷。」此言為善則預，為惡則去，不欲黨人非義之事也。凡損於物，皆無與焉。然而窮鳥入懷，仁人所憫；況死士歸我，當棄之乎？伍員之託漁舟，季布之入廣柳，孔融之藏張儉，孫嵩之匿趙岐，前代之所貴，而吾之所行也，以此得罪，甘心瞑目。至如郭解之代人報讎，灌夫之橫怒求地，游俠之徒，非君子之所為也。如有逆亂之行，得罪於君親者，又不足卹焉。親友之迫危難也，家財己力，當無所吝；若橫生圖計，無理請謁，非吾教也。墨翟之徒，世謂熱腹，楊朱之侶，世謂冷腸；腸不可冷，腹不可熱，當以仁義為節文爾。,CTEXT,顏氏家訓 ,247
止足,天地鬼神之道，皆惡滿盈。謙虛沖損，可以免害。人生衣趣以覆寒露，食趣以塞飢乏耳。形骸之內，尚不得奢靡，己身之外，而欲窮驕泰邪？周穆王、秦始皇、漢武帝，富有四海，貴為天子，不知紀極，猶自敗累，況士庶乎？常以二十口家，奴婢盛多，不可出二十人，良田十頃，堂室纔蔽風雨，車馬僅代杖策，蓄財數萬，以擬吉凶急速，不啻此者，以義散之；不至此者，勿非道求之。,CTEXT,顏氏家訓 ,170
養生,夫養生者先須慮禍，全身保性，有此生然後養之，勿徒養其無生也。單豹養於內而喪外，張毅養於外而喪內，前賢所戒也。嵇康著養生之論，而以傲物受刑；石崇冀服餌之徵，而以貪溺取禍，往世之所迷也。,CTEXT,顏氏家訓 ,91
音辭,夫九州之人，言語不同，生民已來，固常然矣。自春秋標齊言之傳，離騷目楚詞之經，此蓋其較明之初也。後有揚雄著方言，其言大備。然皆考名物之同異，不顯聲讀之是非也。逮鄭玄注六經，高誘解呂覽、淮南，許慎造說文，劉熹製釋名，始有譬況假借以證音字耳。而古語與今殊別，其間輕重清濁，猶未可曉；加以內言外言、急言徐言、讀若之類，益使人疑。孫叔言創爾雅音義，是漢末人獨知反語。至於魏世，此事大行。高貴鄉公不解反語,CTEXT,顏氏家訓 ,196
雜藝,王逸少風流才士，蕭散名人，舉世惟知其書，翻以能自蔽也。蕭子雲每歎曰：「吾著齊書，勒成一典，文章弘義，自謂可觀；唯以筆跡得名，亦異事也。」王褒地冑清華，才學優敏，後雖入關，亦被禮遇。猶以書工，崎嶇碑碣之間，辛苦筆硯之役，嘗悔恨曰：「假使吾不知書，可不至今日邪？」以此觀之，慎勿以書自命。雖然，廝猥之人，以能書拔擢者多矣。故道不同不相為謀也。,CTEXT,顏氏家訓 ,169
雜藝,晉、宋以來，多能書者。故其時俗，遞相染尚，所有部帙，楷正可觀，不無俗字，非為大損。至梁天監之間，斯風未變；大同之末，訛替滋生。蕭子雲改易字體，邵陵王頗行偽字；朝野翕然，以為楷式，畫虎不成，多所傷敗。至為一字，唯見數點，或妄斟酌，逐便轉移。爾後墳籍，略不可看。北朝喪亂之餘，書跡鄙陋，加以專輒造字，猥拙甚於江南。乃以百念為憂，言反為變，不用為罷，追來為歸，更生為蘇，先人為老，如此非一，遍滿經傳。唯有姚元標工於楷隸，留心小學，後生師之者眾。洎於齊末，祕書繕寫，賢於往日多矣。,CTEXT,顏氏家訓 ,236
雜藝,禮曰：「君子無故不徹琴瑟。」古來名士，多所愛好。洎於梁初，衣冠子孫，不知琴者，號有所闕；大同以末，斯風頓盡。然而此樂愔愔雅致，有深味哉！今世曲解，雖變於古，猶足以暢神情也。唯不可令有稱譽，見役勳貴，處之下坐，以取殘盃冷炙之辱。戴安道猶遭之，況爾曹乎！,CTEXT,顏氏家訓 ,125
雜藝,家語曰：「君子不博，為其兼行惡道故也。」論語云：「不有博弈者乎？為之，猶賢乎已。」然則聖人不用博弈為教；但以學者不可常精，有時疲倦，則儻為之，猶勝飽食昏睡，兀然端坐耳。至如吳太子以為無益，命韋昭論之；王肅、葛洪、陶侃之徒，不許目觀手執，此並勤篤之志也。能爾為佳。古為大博則六箸，小博則二煢，今無曉者。比世所行，一煢十二棋，數術淺短，不足可翫。圍棋有手談、坐隱之目，頗為雅戲；但令人耽憒，廢喪實多，不可常也。,CTEXT,顏氏家訓 ,203
終制,先君先夫人皆未還建鄴舊山，旅葬江陵東郭。承聖末，已啟求揚都，欲營遷厝。蒙詔賜銀百兩，已於揚州小郊北地燒塼，便值本朝淪沒，流離如此，數十年間，絕於還望。今雖混一，家道罄窮，何由辦此奉營資費？且揚都汙毀，無復孑遺，還被下溼，未為得計。自咎自責，貫心刻髓。計吾兄弟，不當仕進；但以門衰，骨肉單弱，五服之內，傍無一人，播越他鄉，無復資廕；使汝等沈淪廝役，以為先世之恥；故靦冒人間，不敢墜失。兼以北方政教嚴切，全無隱退者故也。,CTEXT,顏氏家訓 ,208
終制,今年老疾侵，儻然奄忽，豈求備禮乎？一日放臂，沐浴而已，不勞復魄，殮以常衣。先夫人棄背之時，屬世荒饉，家塗空迫，兄弟幼弱，棺器率薄，藏內無塼。吾當松棺二寸，衣帽已外，一不得自隨，床上唯施七星板；至如蠟弩牙、玉豚、錫人之屬，並須停省，糧甖明器，故不得營，碑誌旒旐，彌在言外。載以鱉甲車，襯土而下，平地無墳；若懼拜掃不知兆域，當築一堵低牆於左右前後，隨為私記耳。靈筵勿設枕几，朔望祥禫，唯下白粥清水乾棗，不得有酒肉餅果之祭。親友來餟酹者，一皆拒之。汝曹若違吾心，有加先妣，則陷父不孝，在汝安乎？其內典功德，隨力所至，勿刳竭生資，使凍餒也。四時祭祀，周、孔所教，欲人勿死其親，不忘孝道也。求諸內典，則無益焉。殺生為之，翻增罪累。若報罔極之德，霜露之悲，有時齋供，及七月半盂蘭盆，望於汝也。,CTEXT,顏氏家訓 ,340
力耕,王者塞天財，禁關市，執準守時，以輕重御民。豐年歲登，則儲積以備乏絕；凶年惡歲，則行幣物；流有餘而調不足也。昔禹水湯旱，百姓匱乏，或相假以接衣食。禹以歷山之金，湯以莊山之銅，鑄幣以贖其民，而天下稱仁。往者財用不足，戰士或不得祿，而山東被災，齊、趙大饑，賴均輸之畜，倉廩之積，戰士以奉，饑民以賑。故均輸之物，府庫之財，非所以賈萬民而專奉兵師之用，亦所以賑困乏而備水旱之災也。,CTEXT,鹽鐵論 ,185
通有,古者，宮室有度，輿服以庸；采椽茅茨，非先王之制也。君子節奢刺儉，儉則固。昔孫叔敖相楚，妻不衣帛，馬不秣粟。孔子曰：『不可，大儉極下。』此蟋蟀所為作也。管子曰：『不飾宮室，則材木不可勝用，不充庖廚，則禽獸不損其壽。無末利，則本業無所出，無黼黻，則女工不施。』故工商梓匠，邦國之用，器械之備也。自古有之，非獨於此。弦高販牛於周，五羖賃車入秦，公輸子以規矩，歐冶以鎔鑄。語曰：『百工居肆，以致其事。』農商交易，以利本末。山居澤處，蓬蒿堯埆，財物流通，有以均之。是以多者不獨衍，少者不獨饉。若各居其處，食其食，則是橘柚不鬻，朐鹵之鹽不出，旃罽不市，而吳、唐之材不用也。,CTEXT,鹽鐵論 ,280
錯幣,往古，幣眾財通而民樂。其後，稍去舊幣，更行白金龜龍，民多巧新幣。幣數易而民益疑。於是廢天下諸錢，而專命水衡三官作。吏匠侵利，或不中式，故有薄厚輕重。農人不習，物類比之，信故疑新，不知姦貞。商賈以美貿惡，以半易倍。買則失實，賣則失理，其疑或滋益甚。夫鑄偽金錢以有法，而錢之善惡無增損於故。擇錢則物稽滯，而用人尤被其苦。春秋曰：『算不及蠻、夷則不行。』故王者外不鄣海澤以便民用，內不禁刀幣以通民施。,CTEXT,鹽鐵論 ,197
憂邊,夫欲安民富國之道，在於反本，本立而道生。順天之理，因地之利，即不勞而功成。夫不修其源而事其流，無本以統之，雖竭精神，盡思慮，無益於治。欲安之適足以危之，欲救之適足以敗之。夫治亂之端，在於本末而已，不至勞其心而道可得也。孔子曰：『不通於論者難於言治，道不同者，不相與謀。』今公卿意有所倚，故文學之言，不可用也。,CTEXT,鹽鐵論 ,154
憂邊,吾聞為人臣者盡忠以順職，為人子者致孝以承業。君有非，則臣覆蓋之。父有非，則子匿逃之。故君薨，臣不變君之政，父沒，則子不改父之道也。春秋譏毀泉臺，為其隳先祖之所為，而揚君父之惡也。今鹽、鐵、均輸，所從來久矣，而欲罷之，得無害先帝之功，而妨聖主之德乎？有司倚於忠孝之路，是道殊而不同於文學之謀也。,CTEXT,鹽鐵論 ,146
輕重,禮義者，國之基也，而權利者，政之殘也。孔子曰：『能以禮讓為國乎？何有？』伊尹、太公以百里興其君，管仲專於桓公，以千乘之齊，而不能至於王，其所務非也。故功名隳壞而道不濟。當此之時，諸侯莫能以德，而爭於公利，故以權相傾。今天下合為一家，利末惡欲行？淫巧惡欲施？大夫君以心計策國用，構諸侯，參以酒榷，咸陽、孔僅增以鹽、鐵，江充、楊可之等，各以鋒銳，言利末之事析秋毫，可為無間矣。非特管仲設九府，徼山海也。然而國家衰耗，城郭空虛。故非特崇仁義無以化民，非力本農無以富邦也。,CTEXT,鹽鐵論 ,232
輕重,水有猏獺而池魚勞，國有強禦而齊民消。故茂林之下無豐草，大塊之間無美苗。夫理國之道，除穢鋤豪，然後百姓均平，各安其宇。張廷尉論定律令，明法以繩天下，誅姦猾，絕并兼之徒，而強不凌弱，眾不暴寡。大夫君運籌策，建國用，籠天下鹽、鐵諸利，以排富商大賈，買官贖罪，損有餘，補不足，以齊黎民。是以兵革東西征伐，賦歛不增而用足。夫損益之事，賢者所睹，非眾人之所知也。,CTEXT,鹽鐵論 ,175
未通,古者，諸侯爭強，戰國並起，甲兵不休，民曠於田疇，什一而籍，不違其職。今賴陛下神靈，甲兵不動久矣，然則民不齊出於南畝，以口率被墾田而不足，空倉廩而賑貧乏，侵益日甚，是以愈惰而仰利縣官也。為斯君者亦病矣，反以身勞民；民猶背恩棄義而遠流亡，避匿上公之事。民相倣傚田地日蕪，租賦不入，抵扞縣官。君雖欲足，誰與之足乎？,CTEXT,鹽鐵論 ,154
地廣,秦之用兵，可謂極矣，蒙恬斥境，可謂遠矣。今踰蒙恬之塞，立郡縣寇虜之地，地彌遠而民滋勞。朔方以西，長安以北，新郡之功，外城之費，不可勝計。非徒是也，司馬、唐蒙鑿西南夷之塗，巴、蜀弊於邛、筰；橫海征南夷，樓船戍東越，荊、楚罷於甌、駱；左將伐朝鮮，開臨屯，燕、齊困於穢貉，張騫通殊遠，納無用，府庫之藏，流於外國；非特斗辟之費，造陽之役也。由此觀之：非人主用心，好事之臣為縣官計過也。,CTEXT,鹽鐵論 ,188
毀學,聖主設官以授任，能者處之；分祿以任賢，能者受之。義貴無高，義取無多。故舜受堯之天下，太公不避周之三公；苟非其人，簞食豆羹猶為賴民也。故德薄而位高，力少而任重，鮮不及矣。夫泰山鴟啄腐鼠於窮澤幽谷之中，非有害於人也。今之有司，盜主財而食之於刑法之旁，不知機之是發，又以嚇人，其患惡得若泰山之鴟乎？,CTEXT,鹽鐵論 ,146
褒賢,伯夷以廉饑，尾生以信死。由小器而虧大體，匹夫匹婦之為諒也，經於溝瀆而莫之知也。何功名之有？蘇秦、張儀，智足以強國，勇足以威敵，一怒而諸侯懼，安居而天下息。萬乘之主，莫不屈體卑辭，重幣請交，此所謂天下名士也。夫智不足與謀，而權不能舉當世，民斯為下也。今舉亡而為有，虛而為盈，布衣穿履，深念徐行，若有遺亡，非立功名之士，而亦未免於世俗也。,CTEXT,鹽鐵論 ,167
褒賢,周室衰，禮樂壞，不能統理，天下諸侯交爭，相滅亡，并為六國，兵革不休，民不得寧息。秦以虎狼之心，蠶食諸侯，并吞戰國以為郡縣，伐能矜功，自以為過堯、舜而羞與之同。棄仁義而尚刑罰，以為今時不師於文而決於武。趙高治獄於內，蒙恬用兵於外，百姓愁苦，同心而患秦。陳王赫然奮爪牙為天下首事，道雖凶而儒墨或干之者，以為無王之矣，道擁遏不得行，自孔子以至於茲，而秦復重禁之，故發憤於陳王也。孔子曰：『如有用我者，吾其為東周乎！』庶幾成湯、文、武之功，為百姓除殘去賊，豈貪祿樂位哉？,CTEXT,鹽鐵論 ,231
相刺,虞不用百里奚之謀而滅，秦穆用之以至霸焉。夫不用賢則亡，而不削何可得乎？孟子適梁，惠王問利，答以仁義。趣舍不合，是以不用而去，懷寶而無語。故有粟不食，無益於饑；睹賢不用，無益於削。紂之時，內有微、箕二子，外有膠鬲、棘子，故其不能存。夫言而不用，諫而不聽，雖賢，惡得有益於治也？,CTEXT,鹽鐵論 ,137
相刺,橘柚生於江南，而民皆甘之於口，味同也；好音生於鄭、衛，而人皆樂之於耳，聲同也。越人子臧、戎人由余，待譯而後通，而並顯齊、秦，人之心於善惡同也。故曾子倚山而吟，山鳥下翔；師曠鼓琴，百獸率舞。未有善而不合，誠而不應者也。意未誠與？何故言而不見從，行而不合也？,CTEXT,鹽鐵論 ,127
相刺,所謂文學高第者，智略能明先王之術，而姿質足以履行其道。故居則為人師，用則為世法。今文學言治則稱堯、舜，道行則言孔、墨，授之政則不達，懷古道而不能行，言直而行枉，道是而情非，衣冠有以殊於鄉曲，而實無以異於凡人。諸生所謂中直者，遭時蒙幸，備數適然耳，殆非明舉所謂，固未可與論治也。,CTEXT,鹽鐵論 ,138
殊路,性有剛柔，形有好惡，聖人能因而不能改。孔子外變二三子之服，而不能革其心。故子路解長劍，去危冠，屈節於夫子之門，然攝齊師友，行行爾，鄙心猶存。宰予晝寢，欲損三年之喪。孔子曰：『糞土之牆，不可杇也』，『若由不得其死、然。』故內無其質而外學其文，雖有賢師良友，若畫脂鏤冰，費日損功。故良師不能飾戚施，香澤不能化嫫母也。,CTEXT,鹽鐵論 ,156
訟賢,二公懷精白之心，行忠正之道，直己以事上，竭力以徇公，奉法推理，不避強禦，不阿所親，不貴妻子之養，不顧私家之業。然卒不能免於嫉妒之人，為眾枉所排也。其所以累不測之刑而功不遂也。夫公族不正則法令不行，肱肱不正則姦邪興起。趙奢行之平原，范雎行之穰侯，二國治而兩家全。故君過而臣正，上非而下譏，大臣正，縣令何有？不反諸己而行非於人，執政之大失也。夫屈原之沉淵，遭子椒之譖也；管子得行其道，鮑叔之力也。今不睹鮑叔之力，而見汨羅之禍，雖欲以壽終，無其能得乎？,CTEXT,鹽鐵論 ,223
遵道,師曠之調五音，不失宮商。聖王之治世，不離仁義。故有改制之名，無變道之實。上自黃帝，下及三王，莫不明德教，謹庠序，崇仁義，立教化。此百世不易之道也。殷、周因循而昌，秦王變法而亡。《詩》云：『雖無老成人，尚有典刑。』言法教也。故沒而存之，舉而貫之，貫而行之，何更為哉？,CTEXT,鹽鐵論 ,132
論誹,檀柘而有鄉，萑葦而有藂，言物類之相從也。孔子曰：『德不孤，必有鄰。』故湯興而伊尹至，不仁者遠矣。未有明君在上而亂臣在下也。今先帝躬行仁聖之道，以臨海內，招舉俊才賢良之士，唯仁是用，誅逐亂臣，不避所親，務以求賢而簡退不肖，猶堯之舉舜、禹之族，殛鯀放驩兜也。而曰『苟合之徒』，是則主非而臣阿，是也？,CTEXT,鹽鐵論 ,147
論誹,論者相扶以義，相喻以道，從善不求勝，服義不恥窮。若相迷以偽，相亂以辭，相矜於後息，期於苟勝，非其貴者也。夫蘇秦、張儀，熒惑諸侯，傾覆萬乘，使人失其所恃；非不辯，然亂之道也。君子疾鄙夫之不可與事君，患其聽從而無所不至也。今子不聽正義以輔卿相，又從而順之，好須臾之說，不計其後。若子之為人吏，宜受上戮，子姑默矣！,CTEXT,鹽鐵論 ,154
孝養,無其能而竊其位，無其功而有其祿，雖有富貴，由蹠、蹻之養也。高臺極望，食案方丈，而不可謂孝。老親之腹非盜囊也，何故常盛不道之物？夫取非有非職，財入而患從之，身且死禍殃，安得膢臘而食肉？曾參、閔子無卿相之養，而有孝子之名；周襄王富有天下，而有不能事父母之累。故禮菲而養豐，非孝也。掠囷而以養，非孝也。,CTEXT,鹽鐵論 ,148
孝養,上孝養色，其次安親，其次全身。往者，陳餘背漢，斬於泜水；五被邪逆，而夷三族。近世，主父偃行不軌而誅滅，呂步舒弄口而見戮，行身不謹，誅及無罪之親。由此觀之：虛禮無益於己也。文實配行，禮養俱施，然後可以言孝。孝在實質，不在於飾貌；全身在於謹慎，不在於馳語也。,CTEXT,鹽鐵論 ,127
利議,色厲而內荏，亂真者也。文表而枲裏，亂實者也。文學裒衣博帶，竊周公之服；鞠躬踧踖，竊仲尼之容；議論稱誦，竊商、賜之辭；刺譏言治，竊管、晏之才。心卑卿相，志小萬乘。及授之政，昏亂不治。故以言舉人，若以毛相馬。此其所以多不稱舉。詔策曰：『朕嘉宇內之士，故詳延四方豪俊文學博習之士，超遷官祿。』言者不必有德，何者？言之易而行之難。有舍其車而識其牛，貴其不言而多成事也。吳鐸以其舌自破，主父偃以其舌自殺。鶡鴠夜鳴，無益於明；主父鳴鴟，無益於死。非有司欲成利，文學桎梏於舊術，牽於間言者也。,CTEXT,鹽鐵論 ,239
國疾,夫辯國家之政事，論執政之得失，何不徐徐道理相喻，何至切切如此乎！大夫難罷鹽、鐵者，非有私也，憂國家之用，邊境之費也。諸生誾誾爭鹽、鐵，亦非為己也，欲反之於古而輔成仁義也。二者各有所宗，時世異務，又安可堅任古術而非今之理也。且夫小雅非人，必有以易之。諸生若有能安集國中，懷來遠方，使邊境無寇虜之災，租稅盡為諸生除之，何況鹽、鐵、均輸乎！所以貴術儒者，貴其處謙推讓，以道盡人。今辯訟愕愕然，無赤、賜之辭，而見鄙倍之色，非所聞也。大夫言過，而諸生亦如之，諸生不直謝大夫耳。,CTEXT,鹽鐵論 ,233
國疾,夫山東天下之腹心，賢士之戰場也。高皇帝龍飛鳳舉於宋、楚之間，山東子弟蕭、曹、樊、酈、滕、灌之屬為輔，雖即異世，亦既閎夭、太顛而已。禹出西羌，文王生北夷，然聖德高世，有萬人之才，負迭群之任，出入都市，一旦不知返，數然後終於廝役而已。僕雖不生長京師，才駑下愚，不足與大議，竊以所聞閭里長老之言，往者，常民衣服溫暖而不靡，器質朴牢而致用，衣足以蔽體，器足以便事，馬足以易步，車足以自載，酒足以合歡而不湛，樂足以理心而不淫，入無宴樂之聞，出無佚游之觀，行即負嬴，止則鋤耘，用約而財饒，本修而民富，送死哀而不華，養生適而不奢，大臣正而無欲，執政寬而不苛；故黎民寧其性，百吏保其官。建元之始，崇文修德,CTEXT,鹽鐵論 ,294
箴石,賈生有言：『懇言則辭淺而不入，深言則逆耳而失指。』故曰：『談何容易。』談且不易，而況行之乎？此胡建所以不得其死，而吳得幾不免於患也。語曰：『五盜執一良人，枉木惡直繩。』今欲下箴石，通關鬲，則恐有盛、胡之累，懷箴橐艾，則被不工之名。『狼跋其胡，載踕其尾。』君子之路，行止之道固狹耳。此子石所以歎息也。,CTEXT,鹽鐵論 ,149
水旱,農，天下之大業也，鐵器，民之大用也。器用便利，則用力少而得作多，農夫樂事勸功。用不具，則田疇荒，穀不殖，用力鮮，功自半。器便與不便，其功相什而倍也。縣官鼓鑄鐵器，大抵多為大器，務應員程，不給民用。民用鈍弊，割草不痛，是以農夫作劇，得獲者少，百姓苦之矣。,CTEXT,鹽鐵論 ,126
水旱,卒徒工匠，以縣官日作公事，財用饒，器用備。家人合會，褊於日而勤於用，鐵力不銷鍊，堅柔不和。故有司請總鹽、鐵，一其用，平其賈，以便百姓公私。雖虞、夏之為治，不易於此。吏明其教，工致其事，則剛柔和，器用便。此則百姓何苦？而農夫何疾？,CTEXT,鹽鐵論 ,114
崇禮,王者崇禮施德，上仁義而賤怪力，故聖人絕而不言。孔子曰：『言忠信，行篤敬，雖蠻、貊之邦，不可棄也。』今萬方絕國之君奉贄獻者，懷天子之盛德，而欲觀中國之禮儀，故設明堂、辟雍以示之，揚干戚、昭雅、頌以風之。今乃以玩好不用之器，奇蟲不畜之獸，角抵諸戲，炫燿之物陳夸之，殆與周公之待遠方殊。昔周公處謙以卑士，執禮以治天下，辭越裳之贄，見恭讓之禮也；既，與入文王之廟，是見大孝之禮也。目睹威儀干戚之容，耳聽清歌雅、頌之聲，心充至德，欣然以歸，此四夷所以慕義內附，非重譯狄鞮來觀猛獸熊羆也。夫犀象兕虎，南夷之所多也；騾驢馲駝，北狄之常畜也。中國所鮮，外國賤之，南越以孔雀珥門戶，崑山之旁，以玉璞抵烏鵲。今貴人之所賤，珍人之所饒，非所以厚中國，明盛德也。隋、和，世之名寶也，而不能安危存亡。故喻德示威，惟賢臣良相，不在犬馬珍怪。是以聖王以賢為寶，不以珠玉為寶。昔晏子脩之樽俎之間，而折衝乎千里；不能者，雖隋、和滿篋，無益於存亡。,CTEXT,鹽鐵論 ,406
備胡,匈奴處沙漠之中，生不食之地，天所賤而棄之，無壇宇之居，男女之別，以廣野為閭里，以穹廬為家室，衣皮蒙毛，食肉飲血，會市行，牧豎居，如中國之麋鹿耳。好事之臣，求其義，責之禮，使中國干戈至今未息，萬里設備，此兔罝之所刺，故小人非公侯腹心干城也。,CTEXT,鹽鐵論 ,119
結和,匈奴以虛名市於漢，而實不從；數為蠻、貊所紿，不痛之，何故也？高皇帝仗劍定九州；今以九州而不行於匈奴。閭里常民，尚有梟散，況萬里之主與小國之匈奴乎？夫以天下之力勤何不摧？以天下之士民何不服？今有帝名，而威不信於長城之外，反賂遺而尚踞敖，此五帝所不忍，三王所畢怒也。,CTEXT,鹽鐵論 ,131
結和,伯翳之始封秦，地為七十里。穆公開霸，孝公廣業。自卑至上，自小至大。故先祖基之，子孫成之。軒轅戰涿鹿，殺兩皞、蚩尤而為帝，湯、武伐夏、商，誅桀、紂而為王。黃帝以戰成功，湯、武以伐成孝。故手足之勤，腹腸之養也。當世之務，後世之利也。今四夷內侵，不攘，萬世必有長患。先帝興義兵以誅強暴，東滅朝鮮，西定冉、駹，南擒百越，北挫強胡，追匈奴以廣北州，湯、武之舉，蚩尤之兵也。故聖主斥地，非私其利，用兵，非徒奮怒也，所以匡難辟害，以為黎民遠慮。,CTEXT,鹽鐵論 ,215
世務,諸生妄言！議者令可詳用，無徒守椎車之語，滑稽而不可循。夫漢之有匈奴，譬若木之有蠹，如人有疾，不治則寖以深。故謀臣以為擊奪以困極之。諸生言以德懷之，此有其語而不可行也。諸生上無以似三王，下無以似近秦，令有司可舉而行當世，安蒸庶而寧邊境者乎？,CTEXT,鹽鐵論 ,119
世務,昔齊桓公內附百姓，外綏諸侯，存亡接絕，而天下從風。其後，德虧行衰，葵丘之會，振而矜之，叛者九國。春秋刺其不崇德而崇力也。故任德，則強楚告服，遠國不召而自至；任力，則近者不親，小國不附。此其效也。誠上觀三王之所以昌，下論秦之所以亡，中述齊桓所以興，去武行文，廢力尚德，罷關梁，除障塞，以仁義導之，則北垂無寇虜之憂，中國無干戈之事矣。,CTEXT,鹽鐵論 ,165
和親,自春秋諸夏之君，會聚相結，三會之後，乖疑相從，伐戰不止；六國從親，冠帶相接，然未嘗有堅約。況禽獸之國乎！春秋存君在楚，詰鼬之會書公，紿夷、狄也。匈奴數和親，而常先犯約，貪侵盜驅，長詐之國也。反復無信，百約百叛，若朱、象之不移，商均之不化。而欲信其用兵之備，親之以德，亦難矣。,CTEXT,鹽鐵論 ,137
和親,王者中立而聽乎天下，德施方外，絕國殊俗，臻於闕廷，鳳皇在列樹，麒麟在郊藪，群生庶物，莫不被澤。非足行而仁辦之也，推其仁恩而皇之，誠也。范蠡出於越，由余長於胡，皆為霸王賢佐。故政有不從之教，而世無不可化之民。《詩》云：『酌彼行潦，挹彼注茲。』故公劉處戎、狄，戎、狄化之。太王去豳，豳民隨之。周公修德，而越裳氏來。其從善如影響。為政務以德親近，何憂於彼之不改？,CTEXT,鹽鐵論 ,178
繇役,《詩》云：『獫狁孔熾，我是用戒。』『武夫潢潢，經營四方。』故守禦征伐，所由來久矣。春秋大戎未至而豫禦之。故四支強而躬體固，華葉茂而本根據。故飭四境所以安中國也，發戍漕所以審勞佚也。主憂者臣勞，上危者下死。先帝憂百姓不贍，出禁錢，解乘輿驂，貶樂損膳，以賑窮備邊費。未見報施之義，而見沮成之理，非所聞也。,CTEXT,鹽鐵論 ,150
險固,秦左殽、函，右隴阺，前蜀、漢，後山、河，四塞以為固，金城千里，良將勇士，設利器而守陘隧，墨子守雲梯之械也。以為雖湯、武復生，蚩尤復起，不輕攻也。然戍卒陳勝無將帥之任，師旅之眾，奮空拳而破百萬之師，無牆籬之難。故在德不在固。誠以仁義為阻，道德為塞，賢人為兵，聖人為守，則莫能入。如此則中國無狗吠之警，而邊境無鹿駭狼顧之憂矣。夫何妄行而之乎？,CTEXT,鹽鐵論 ,169
險固,阻險不如阻義，昔湯以七十里，為政於天下，舒以百里，亡於敵國。此其所以見惡也。使關梁足恃，六國不兼於秦；河、山足保，秦不亡於楚、漢。由此觀之：衝隆不足為強，高城不足為固。行善則昌，行惡則亡。王者博愛遠施，外內合同，四海各以其職來祭，何擊拓而待？傳曰：『諸侯之有關梁，庶人之有爵祿，非升平之興，蓋自戰國始也。,CTEXT,鹽鐵論 ,152
論勇,荊軻懷數年之謀而事不就者，尺八匕首不足恃也。秦王憚於不意，列斷賁、育者，介七尺之利也。使專諸空拳，不免於為禽；要離無水，不能遂其功。世言強楚勁鄭，有犀兕之甲，棠谿之鋌也。內據金城，外任利兵，是以威行諸夏，強服敵國。故孟賁奮臂，眾人輕之；怯夫有備，其氣自倍。況以吳、楚之士，舞利劍，蹶強弩，以與貉虜騁於中原？一人當百，不足道也！夫如此，則貉無交兵，力不支漢，其勢必降。此商君之走魏，而孫臏之破梁也。,CTEXT,鹽鐵論 ,198
論功,「匈奴無城廓之守，溝池之固，脩戟強弩之用，倉廩府庫之積，上無義法，下無文理，君臣嫚易，上下無禮，織柳為室，旃廗為蓋。素弧骨鏃，馬不粟食。內則備不足畏，外則禮不足稱。夫中國天下腹心，賢士之所總，禮義之所集，財用之所殖也。夫以智謀愚，以義伐不義，若因秋霜而振落葉。春秋曰：「桓公之與戎、狄、驅之爾。」況以天下之力乎？」,CTEXT,鹽鐵論 ,157
論功,匈奴車器無銀黃絲漆之飾，素成而務堅，絲無文采裙褘曲襟之製，都成而務完。男無刻鏤奇巧之事，宮室城郭之功。女無綺繡淫巧之貢，纖綺羅紈之作。事省而致用，易成而難弊。雖無脩戟強弩，戎馬良弓；家有其備，人有其用，一旦有急，貫弓上馬而已。資糧不見案首，而支數十日之食，因山谷為城郭，因水草為倉廩。法約而易辨，求寡而易供。是以刑省而不犯，指麾而令從。嫚於禮而篤於信，略於文而敏於事。故雖無禮義之書，刻骨卷木，百官有以相記，而君臣上下有以相使。群臣為縣官計者，皆言其易，而實難，是以秦欲驅之而反更亡也。故兵者凶器，不可輕用也。其以強為弱，以存為亡，一朝爾也。,CTEXT,鹽鐵論 ,271
論菑,兵者，凶器也。甲堅兵利，為天下殃。以母制子，故能久長。聖人法之，厭而不陽。《詩》云：『載戢干戈，載橐弓矢，我求懿德，肆于時夏。』衰世不然。逆天道以快暴心，僵尸血流，以爭壤土。牢人之君，滅人之祀，殺人之子，若絕草木，刑者肩靡於道。以己之所惡而施於人。是以國家破滅，身受其殃，秦王是也。,CTEXT,鹽鐵論 ,141
論菑,金生於巳，刑罰小加，故薺麥夏死。易曰：『履霜，堅冰至。』秋始降霜，草木隕零，合冬行誅，萬物畢藏。春夏生長，利以行仁。秋冬殺藏，利以施刑。故非其時而樹，雖生不成。秋冬行德，是謂逆天道。月令：『涼風至，殺氣動，蜻蛚鳴，衣裘成。天子行微刑，始貙蔞，以順天令。』文學同四時，合陰陽，尚德而除刑。如此，則鷹隼不鷙，猛獸不攫，秋不蒐獮，冬不田狩者也。,CTEXT,鹽鐵論 ,169
刑德,轡銜者，御之具也，得良工而調。法勢者，治之具也，得賢人而化。執轡非其人，則馬奔馳。執軸非其人，則船覆傷。昔吳使宰嚭持軸而破其船，秦使趙高執轡而覆其車。今廢仁義之術，而任刑名之徒，則復吳、秦之事也。夫為君者法三王，為相者法周公，為術者法孔子，此百世不易之道也。韓非非先王而不遵，舍正令而不從，卒蹈陷阱，身幽囚，客死於秦。夫不通大道而小辯，斯足以害其身而已。,CTEXT,鹽鐵論 ,177
詔聖,夏后氏不倍言，殷誓，周盟，德信彌衰。無文、武之人，欲修其法，此殷、周之所以失勢，而見奪於諸侯也。故衣弊而革才，法弊而更制。高皇帝時，天下初定，發德音，行一切之令，權也，非撥亂反正之常也。其後，法稍犯，不正於理。故姦萌而甫刑作，王道衰而詩刺彰，諸侯暴而春秋譏。夫少目之網不可以得魚，三章之法不可以為治。故令不得不加，法不得不多。唐、虞畫衣冠非阿，湯、武刻肌膚非故，時世不同，輕重之務異也。,CTEXT,鹽鐵論 ,193
詔聖,古者，明其仁義之誓，使民不踰；不教而殺，是虐民也。與其刑不可踰，不若義之不可踰也。聞禮義行而刑罰中，未聞刑罰行而孝悌興也。高牆狹基，不可立也。嚴刑峻法，不可久也。二世信趙高之計，渫篤責而任誅斷，刑者半道，死者日積。殺民多者為忠，厲民悉者為能。百姓不勝其求，黔首不勝其刑，海內同憂而俱不聊生。故過任之事，父不得於子；無已之求，君不得於臣。死不再生，窮鼠嚙貍，匹夫奔萬乘，舍人折弓，陳勝、吳廣是也。當此之時，天下俱起，四面而攻秦，聞不一期而社稷為墟，惡在其能長制群下，而久守其國也？,CTEXT,鹽鐵論 ,239
詔聖,春夏生長，聖人象而為令。秋冬殺藏，聖人則而為法。故令者教也，所以導民人；法者刑罰也，所以禁強暴也。二者，治亂之具，存亡之效也，在上所任。湯、武經禮義，明好惡，以道其民，刑罪未有所加，而民自行義，殷、周所以治也。上無德教，下無法則，任刑必誅，劓鼻盈蔂，斷足盈車，舉河以西，不足以受天下之徒，終而以亡者，秦王也。非二尺四寸之律異，所行反古而悖民心也。,CTEXT,鹽鐵論 ,173
符命,里社鳴，此里有聖人，其呴則百姓歸之。社，里之君也。鳴則教令行，唯聖人能之，呴，鳴之怒也。堯母慶都，出觀三河，奄然陰風，赤龍與慶都合，生堯。湯母扶都，見白氣貫月，意感而生湯。殷紂之時，五星聚於房，房者蒼神之精，周據而興。周起於房，而五星聚之，得天下之祥。,CTEXT,藝文類聚 ,126
符命,光武帝夜生時，有赤光，室中盡明，皇考異之，使卜者王長卜之。長曰：此善事，不可言，是歲有嘉禾生，一莖九穗，長大於凡禾，縣界大豐熟，因名上曰秀。又曰：光武從邯鄲避王郎兵，至呼沱河，導吏還言，河水流澌，無船，不可濟，左右皆惶，畏為王郎所及，上命王霸前往視之，實然，霸念還言驚眾，雖不可渡，且臨水止，尚可為阻。即白曰：冰堅可渡，士眾大喜。上大笑曰：果妄言也。叱至河，流澌冰合可履，彊以囊盛沙，布冰上，乃渡，渡未畢，而數車冰陷也。,CTEXT,藝文類聚 ,210
符命,秦餘制度，項氏爵號，雖違古而猶襲之，是以帝典闕而不補，王綱弛而未張，逮至大新受命，上帝還資，后土顧懷，玄符靈契，雲動風偃，震聲日景，炎光飛響，盈塞天泉之間，乃奉若天命，窮寵極崇，與天剖神符，地合靈契，創億兆，規萬世，卓哉煌煌，真天子之表也。若夫白鳩丹烏，素魚斷蛇，方斯薎矣。是以發祕府，覽書林，遙集乎文雅之囿，翱翔乎禮樂之場，胤殷周之失業，紹唐虞之絕風，懿律嘉量，金科玉條，煥爛照耀，靡不宣臻，振鷺之聲充庭，鴻鸞之黨漸階，俾前聖之緒，布濩流衍而不韞韥，郁郁乎煥哉。天人之事盛矣。鬼神之望充塞，紹少典之苗，著黃虞之裔，帝典闕者已補，王綱弛者既張，炳炳煒煒，豈不懿哉。而述前典，巡四民，迄四岳，增封太山，廣禪梁甫，斯受命者之典業也。崇嶽渟海通瀆之神，咸設壇場，望受命之臻焉。海外遐方，信延頸企踵，回回內嚮，喁喁如也。帝者雖勤讓，惡可以已乎。,CTEXT,藝文類聚 ,368
符命,昔在帝堯之禪曰：咨爾舜，天之歷數在爾躬，舜亦以命禹，既于稷契，咸佐唐虞，光濟四海，弈世載德，至于湯武，而有天下，雖其遭遇異時，禪代不同，至于應天順民，其揆一焉。是故劉氏承堯之祚，氏族之世，著于春秋，唐據火德而紹之，始起沛澤，則神母夜號，以彰赤帝之符，由是言之，帝王之祚，必有明聖顯懿之德，豐功厚利積累之業，然後精誠通於神明，流澤加於生民，故能為鬼神所福嚮，天下所歸往，未見運世無本，功德不紀，而得倔起在此位者也。,CTEXT,藝文類聚 ,206
符命,陶唐舍胤而禪有虞，亦命夏后，稷契熙載，越成湯武，股肱既周，天乃歸功元首，將授漢劉，俾其承三季之荒末，值亢龍之災孽，懸象闇而恆文乖，彝倫斁而舊章缺，高光二聖，辰居其域，赫赫聖漢，巍巍唐基，泝測其源，乃先孕虞育夏，甄殷陶周，然後宣二祖之重光，襲四宗之緝熙，神靈日照，光被六幽，仁風翔于海表，威靈行乎鬼區，盛哉皇家帝世，德臣列辟，功君百王，榮鏡宇宙，渙楊寓內，是以來儀集羽族於觀魏，肉角馴毛宗於外囿，擾緇文皓質於郊，升黃輝采鱗於沼，甘露宵零於豐草，三足騫翥於茂樹，若乃嘉穀靈草，奇獸神禽，應圖合謀，窮祥極瑞者，朝夕坰牧，日月邦畿，卓犖方州，羨溢乎要荒，昔周姬有素雉朱烏玄秬黃𪍓莫侯。之事耳，君臣動色，左右相趍，濟濟翼翼，峨峨如也。啟恭館之金縢，御東序之秘寶，是時聖上固已垂精游神，苞舉藝文，屢訪群儒，俞咨故老，與之斟酌道德之淵源，餚覈仁義之林藪，以望元符之臻焉。將伻萬嗣，揚洪暉，奮景炎，扇遺風，播芳烈，久而逾新，用而不竭，汪汪乎丕天之大律，其疇能亙之哉。唐哉皇哉。皇哉唐哉。,CTEXT,藝文類聚 ,435
符命,若使四凶執八元之誡，三監懷九臣之志，韓信彭越，深明帝子之符，孫述隗囂，妙識真人之出，尉迥同謳歌之類，王謙比獄訟之民，福祿蟬聯，胡可窮也。而違天逆物，獲罪人神，嗚呼，此前事之大戒矣。誅夷烹醢，歷代共尤，僭逆凶邪，時煩獄吏，其不戒慎何哉。蓋積惡既成，心自絕於善道，物類相感，理必至於誅戮，天奪其魄，鬼惡其盈，故也。大帝聰明，群臣正直，耳目監於率土，賞罰參於國朝，輔助一人，覆育兆庶，豈有食人之祿，受人之榮，苞藏禍心，不殲盡者也。,CTEXT,藝文類聚 ,212
鑒誡,武王問師尚父曰：五帝之戒，可得聞乎。師尚父曰：舜之居民上，矜矜如履薄冰，禹之居民上，慄慄如恐不滿，湯之居民上，翼翼乎懼不敢息。又曰：吾聞道自微而生，禍自微而成。家語曰：孔子去周。而老子送之曰：凡當世之士，聰明深察而死者，好議人者也。博辯宏大而危者，好發人之惡者也。孔子曰：敬奉教。又曰：舟非水不行，水入舟沒，民非君不治，民犯上則君危，故君子不可不嚴也。又曰：顏回謂子路曰：力猛於德而得其死者，鮮矣。子慎諸。又曰：以富貴而下人，何人不與，富貴而敬愛，何人不親，發言不逆，可謂知言矣。又曰：曾子曰：狎甚則簡，莊甚則不親，是故君子之狎足以交其勸，莊足以成禮而已矣。,CTEXT,藝文類聚 ,279
鑒誡,孔子對魯哀公曰：君者，舟也。庶人者，水也。水則載舟，水則覆舟，君以此思危，則不危焉。又曰：得師者王，得疑者霸，自為謀莫己若者亡。又曰：伯禽將歸於魯。周公謂伯禽曰：君子力如牛，不與牛爭力，走如馬，不與馬爭走，智如士，不與士爭智，我文王之子，武王之弟，成王之叔父，吾於天下，亦不賤也。常握髮吐餐，以接天下之士矣。西門豹性急，佩韋以自緩，董安于心緩，佩帶以自急，故能以有餘補不足，以長續短之謂明主。,CTEXT,藝文類聚 ,196
鑒誡,齊王聘田巴先生而將問政焉。對曰：政在正身，正身之本，在於群臣，王召臣，臣改制鬋飾，問於妾，奚若，妾愛臣，諛臣曰佼，臣臨淄水而觀，然後自知醜惡也。今齊之臣諛王者眾，王能臨淄水見己之惡，過而自改，斯齊國治矣。,CTEXT,藝文類聚 ,102
鑒誡,揚惲失官居家，治產業，起室宅。孫會宗戒之曰：為大臣廢退，當闔門惶恐，為可憐之意，不當通賓客，有稱譽也。,CTEXT,藝文類聚 ,51
鑒誡,肅將王事，集此揚土，凡我同盟，既文既武，郁郁桓桓，有規有矩，務在和光，同塵共垢，各競其心，為國蕃輔，誾誾衎衎，非法不語，可否相濟，●則云補。又《雜詩》曰：世俗有險易，時運有盛衰，老氏和其光，蘧瑗貴可懷。,CTEXT,藝文類聚 ,101
鑒誡,細微可不慎，隄潰自蟻隙，腠理早從事，安復勞鍼石，哲人睹未形，愚夫闇明白，曲突不見賓，燋爛為上客，思願獻良規，江海儻不逆，狂言雖寡善，猶有如雞跖，雞跖食不已，齊王為肥澤。,CTEXT,藝文類聚 ,84
鑒誡,人生稟五常，中和為至德，嗜欲雖不同，成生所不識，仁者安其身，不為外物惑，事故誠多端，未若酒之賊，內以損性命，煩辭傷軌則屢飲致疲怠，清和自否塞，陽堅敗楚軍，長夜傾宗國，詩書著明戒，量體節飲食，遠希彭聃壽，虛心處沖默，茹芝味醴泉，何為昏酒色。,CTEXT,藝文類聚 ,119
鑒誡,明者處世，莫尚於中，優哉游哉。與道相從，首陽為拙，柳惠為工，飽食安步，以仕代農，依隱玩世，詭時不逢，是故才盡者身危，好名者得華，有群者累生，孤貴者失和，遺餘者不匱，自盡者無多，聖人之道，一龍一蛇，形見神藏，與物變化，隨時之宜，無有常家。,CTEXT,藝文類聚 ,118
鑒誡,宿業衰落，仍有失誤，年入此歲，而七十矣。於禮可傳家事，今我告爾以老，將閑居以安性，覃思以終業，非拜國君之命，問族親憂患，展敬墳墓，春秋觀省野物，胡常扶杖出門乎。家事大小，汝一承之，求為君子之道，鑽研勿替，敬順威儀，以近有德，顯譽成於僚友，德行立於己志，可不深念耶。,CTEXT,藝文類聚 ,132
鑒誡,天長而地久，人生則不然，又不養以福，保全其壽年，飲酒病我性，思慮害我神，美色伐我命，利慾亂我真，神明無聊賴，愁毒於眾煩，中年棄我逝，忽若風過山，形氣各分離，一往不復還，上士愍其痛，抗志凌雲煙，滌蕩棄穢累，飄邈任自然，退修清以淨，存吾玄中玄，澄心剪思慮，泰清不受塵，恍惚中有物，希微無形端，智慮赫赫盡，谷神綿綿存。,CTEXT,藝文類聚 ,156
鑒誡,夫酒所以行禮養性命歡樂也。過則為患，不可不慎，是故賓主百拜，終日飲酒，而不得醉，先王所以備酒禍也。凡為主人飲客，使有酒色而已，無使至醉，若為人所強，必退席長跪，稱父誡以辭之，敬仲辭君，而況於人乎。為客又不得唱造酒史也。若為人所屬，下坐行酒，隨其多少，犯令行罰，示有酒而已，無使多也。禍變之興，常於此作，所宜深慎。,CTEXT,藝文類聚 ,156
鑒誡,重階連棟，必濁汝真，金寶滿室，將亂汝神，厚味來殃，艷色危身，求高反墜，務厚更貧，●情塞欲，老氏所珍，周廟之銘，仲尼是遵，審慎汝口，戒無失人，從容順時，和光同塵，無謂冥漠，人不汝聞，無謂幽冥，處獨若群，不為福先，不與禍鄰，守玄執素，無亂大倫，常若臨深，終始惟純。,CTEXT,藝文類聚 ,130
言志,詩言志。志之所至，詩亦至焉。詩之所至，樂亦至焉。詩者，志之所之也。在心為志，發言為詩。顏回季路侍。子曰：盍各言爾志。子路曰：願車馬，衣輕裘，與朋友共，弊之而無憾。顏回曰：願無伐善，無施勞。子路曰：願聞子之志。子曰：老者安之，朋友信之，少者懷之。又。子曰：飯蔬食飲水，曲肱而枕之，樂亦在其中矣。不義而富且貴，於我如浮雲。又曰：葉公問孔子於子路，子路不對。子曰：汝奚不曰：其為人也。發憤忘食，樂以忘憂，不知老之將至云爾。又：子路曾晢冉有公西華侍坐。子曰：居則曰不吾知也如或知爾，則何以哉。子路率爾而對曰：千乘之國，攝乎大國之閒，加之以師旅，因之以飢饉，由也為之，比及三年，可使有勇，且知方也。夫子哂之，求爾何如。對曰：方六七十，如五六十，求也為之，比及三年，可使足民，如其禮樂，以俟君子，赤爾何如。對曰：非曰能之，願學焉。宗廟之事，如會同，端章甫，願為小相焉。點爾何如，鼓瑟希，鏗爾，舍瑟而作。對曰：異乎三子者之撰。子曰：何傷乎。亦各言其志也。曰：暮春者，春服既成，冠者五六人，童子六七人，浴乎沂，風乎舞雩，詠而歸。夫子喟然歎曰：吾與點也。,CTEXT,藝文類聚 ,468
言志,孔子北遊，登于農山之上，子路子貢顏回侍側，孔子四望。喟然而歎曰：於斯致思，無所不至矣。二三子各言其志，吾將擇焉。子路進曰：願得白羽若月，赤羽若日，鍾鼓之音，上振于天，旌旗繽紛，下蟠于地，由當一隊而敵之，搴旗執馘，唯由能之，使夫二子從我焉。夫子曰：勇哉。子貢曰：賜願使齊楚合戰，兩壘相當，旗鼓相望，埃塵連接，捉刃交兵，賜著縞衣白冠，陳說其間，推論利害，二國釋患，唯賜能之，使夫二子從我焉。夫子曰：辯哉。顏回曰：回聞薰蕕不同器而藏，堯桀不共國而治，以類異也。回願得明王聖主而相之，敷其五教，遵之禮樂，使城郭不脩，溝洫不越，鑄兵刃為農器，放牛馬於原藪，室家無怨曠之思，千載無戰鬥之患，則由無所施其勇，而賜無所用其辯矣。夫子懍然曰：美哉德也。不傷財，不害民，不繁辭，則顏氏之子有焉。孔子曰：吾志在春秋，行在孝經，以春秋屬商，以孝經屬參。,CTEXT,藝文類聚 ,364
言志,馬少遊謂其從兄援曰：士生一世，但取衣食裁足，乘下澤車，御款段馬，守墳墓，鄉里稱善人，斯可矣。又：馮衍有大志，不戚戚於貧賤。常慷慨歎曰：衍少事名賢，經歷顯位，懷金垂紫，竭節奉使，不求苟得，常有凌雲之志，三公之貴，千金之富，不得其願，不概於懷，貧而不衰，賤而不恨，年雖疲曳，猶庶幾名賢之風，修道德於幽冥之路，以終身名，為後世法。又：班超，字仲叔，家貧，傭書以供養。久乃投筆而歎曰：大丈夫無他志略，猶當效傅介子張騫，立功異域，以取封侯，安能久事筆硯間乎。又：梁竦，字敬叔，自負其才，鬱鬱不得其意，登山遠望。歎息曰：大丈夫生當封侯，死當廟食，如不然，閑居足以養志，詩書足以自娛，州郡之職，但勞人耳。又：仲長統，字公理，常欲卜居清曠，以樂其志。曰：濯清水，追涼風，釣游鯉，弋高鴻，不受當世之責，永保性命之期，則可以凌雲霄，出宇宙之外矣。,CTEXT,藝文類聚 ,363
言志,僕本報恩人，走馬救東秦，黃龍暗迢遞，青泥寒苦辛，野戰劍鋒盡，攻城才智貧，唯餘一死在，留持贈主人。又曰：元淑勢位卑，長卿宦情寡，二頃且營田，三錢聊飲馬，懸風白雲上，挂月青山下，心中欲有言，未得忘言者。,CTEXT,藝文類聚 ,99
言志,夫富者非財也。貴者非寶也。或有輕爵祿而重榮聲者，或有受性命以殉功名者，是以孔老異旨，楊墨殊義，聊作斯賦，名曰玄暢，夫何希世之大人，罄天壤而作皇，該仁聖之上義，據神位以統方，補五帝之漏目，綴三代之維綱，僥余生之幸祿，遘九二之嘉祥，上同契於稷𥜽，降合穎於伊望，思薦寶以繼佩，怨和璞之始鐫，思黃鍾以協律，怨伶夔之不存，考所圖之莫合，悵蘊結而延佇，志鵬舉以補天，蹶青雲而奮羽，舍余駟而改駕，任中才之法御，望前軌而致策，顧後乘而安驅，匪逞邁之短修，取全真而保素，弘道德而為宇，築無怨以作蕃，播慈惠以為圃，耕柔順以為田，不媿景而慚魄，信樂天之何欲，逸千載而流聲，超貴黎而度俗。又《幽思賦》曰：倚高臺之曲嵎，處幽僻之閑深，望翔雲之悠悠，差朝濟而夕陰，顧秋華之零落，感歲暮而傷心，觀躍魚於南沼，聆鳴鶴乎北林，搦素筆而慷慨，揚大雅之哀吟，仰清風以歎息，寄予思於悲絃，信有心而在遠，重登高以臨川，何余心之煩錯，寧翰墨之能傳。,CTEXT,藝文類聚 ,402
言志,幸遇明后，因志東傾，披此豐草，乃命小生，生之小矣。何茲云當，牧馬于路，役車低昂，愴恨惻切，我獨西行，去峻溪之鴻洞，觀日日於朝陽，釋藂棘之餘刺，踐檟林之柔芳，皦玉粲以曜目，榮日華以舒光，信此山之多靈，何神分之煌煌，聊且遊觀，周歷高岑，仰攀高枝，側身遺陰，磷磷䃹䃹，以廣其心，伊天皇之樹葉，必結根於仁方，梢吳夷於東隅，掣畔臣乎南荊，戢干戈於內庫，我馬縶而不行，揚洪恩於無涯，聽頌聲之洋洋，四宇莫以無為，玄道穆以普將，翼俊乂於上列，退仄陋於下場，襲初服之蕪薉，託蓬蘆以遊翔，豈放言而云爾，乃旦夕之可忘。,CTEXT,藝文類聚 ,248
言志,昔崔篆作詩，以明道述志，而馮衍又作顯志賦，班固作幽通賦，皆相依倣焉。張衡思玄，蔡邕玄表，張叔哀系，此前世之可得言者也。崔氏簡而有情，顯志壯而泛濫，哀系俗而時靡，玄表雅而微素，思玄精練而何惠，欲麗前人，而優游清典，漏幽通矣。班生彬彬，切而不絞，哀而不怨矣。崔蔡沖虛溫敏，雅人之屬也。衍抑揚頓挫，怨之徒也。豈亦窮達異事，而聲為情變乎。余備託作者之末，聊復用心焉。,CTEXT,藝文類聚 ,179
言志,又《言志賦》曰：天文既表，人文可觀，知負扆之來易，信握鏡之云難，差立極而補天，驗璧合而珠連，有庖羲之八索，稱朱襄之五絃，聞夏王之鑄鼎，重農皇之播田，雖車軌之未同，亶彌媿於棟隆，戮封豕於海內，斬長狄於區中，懷宿昔之璵璠，並來遊於菟園，悲元瑜之已逝，歎靈光之獨存，想延賓於北閣，因置酒於南軒，聞鸚鳴而懷友，聽長笛其何言，夙有尚於清靜，叨再●於鄢郢，東窺文命之穴，南望鴻崖之井，遂撫運而登庸，謬垂旒而卷領，雖有愧於前英，每求衣於未明，召司烜而照夜，觀執珪而滿庭，誠雖休以勿休，寔旨酒之忘憂，絕何楊之妙舞，廢綿駒之善謳，彼知止與知足，復何營而何欲，柱何用於黃金，案寧勞於青玉，爾乃高步北園，用蕩囂煩，桂偃蹇而臨棟，石穹隆而架門，對灌木之脩聳，觀激水之飛奔，澗不風而自響，天無雲而晝昏，聞賓鴻之夜飛，想過沛而霑衣，況登樓而作賦，望懷海而思歸。,CTEXT,藝文類聚 ,366
言志,身賤犬馬，德輕鴻毛，至乃歷玄關，排金門，升玉堂，伏櫺檻於前殿，臨曲池而行觴，既威儀虧替，言辭漏泄，雖恃平原養士之懿，愧無毛遂耀穎之才，深蒙薛公折節之禮，而無馮諼三窟之效，屢獲信陵虛左之德，又無侯生可述之美，凡此數者，乃質之所以憤積於胸襟，懷眷而於邑者也。若追前宴，謂之未究，欲傾海為酒，并山為肴，伐竹雲夢，斬梓泗濱，然後極雅意，盡歡情，信公子之壯觀，非鄙人之所庶幾也。若質之志，實在所天，思投印釋黻，朝夕侍坐，鑽仲父之遺訓，覽老氏之要言，對清酤而不酌，抑嘉肴而不享，使西施出帷，嫫母侍側，斯盛德之所蹈，明哲之所保也。,CTEXT,藝文類聚 ,258
言志,吾以布衣，忝荷重任，每以尸素為愧，大命既隆，唯江南未夷，此人臣之責，是以不量所能，畢力吳會，當憑朝廷之威，賴士大夫之謀，以全克之舉，除萬世之患，年已朽老，既定邊事，當有角巾東路，還歸鄉里，於墳墓側，為容棺之墟，假日視息，思與後生味道，此吾之至願也。以凡才而居重位，何能不懼盈滿以責邪，疏廣吾師也。聖主明恕，當不奪微志爾。,CTEXT,藝文類聚 ,160
行旅,征，邁，行也。天行健。又曰：牝馬地類，行地無疆。又曰：利有攸往。周大夫行役，過故宗廟宮室，盡為禾黍，彷徨而不忍去。又曰：行邁靡靡，中心搖搖。又曰：周公東征，三年而歸。又曰：我徂東山，慆慆不歸，我來自東，零雨其濛。又曰：我行其野，芃芃其麥。又曰：惠而好我，攜手同行。又曰：行道遲遲，中心有違。,CTEXT,藝文類聚 ,145
行旅,彭蠡紀三江，廬岳主眾阜，白沙淨川路，青松蔚巖首，此水何時流，此山何時有，人運互推遷，茲器獨長久，悠悠宇宙中，古今迭先後。又《還都帆詩》曰：高岳萬丈峻，長湖千里清，白沙窮年絜，林松冬夏青，水無暫停流，木有千載貞，寤言賦新詩，忽忘羈客情。,CTEXT,藝文類聚 ,117
行旅,送人亭上別，被馬櫪中嘶，漠漠村煙起，離離嶺樹齊，落星侵曉沒，殘月半山低。又《和趙王途中詩》曰：飄飄映軍幕，出沒望連旗，度雲還翊陣，迴風即送師，峽路沙如月，山峰石似眉，村桃拂紅粉，岸柳被青絲，錦城遙可望，迴鞍念此詩。,CTEXT,藝文類聚 ,107
行旅,惟永初之有七兮，余隨子乎東征，時孟春之吉日兮，撰良辰而將行，遂去故而就新兮，志愴悢而懷悲，明發曙而不寐兮，心遲遲而有違。亂曰：君子之思，必成文兮，盍各言志，慕古人兮。,CTEXT,藝文類聚 ,83
行旅,琰性頑口訥，至二十九，粗關書傳，聞北海有鄭徵君者，當世名儒，遂往造焉。道由齊都。而作述初賦曰：有鄭氏之高訓，吾將往乎發矇，洒余髮於蘭池，振余珮於清風，望高密以函征，戾衡門而造止，覿游夏之峨峨，聽大猷之篇記，高洪崖之耿介，羨安期之長生，登川山以永望，臨洞浦之廣溟，左揚波於湯谷，右濯岸于濛汜，運混元以升降，與三光而終始，蓬萊蔚其潛興，瀛壺崛以駢羅，列金臺之蹇產，方玉闕之嵳峨。,CTEXT,藝文類聚 ,187
行旅,歲次娵訾，月惟中呂，余謁帝於承明，將述職於南楚，忽中川而反顧，懷舊鄉而延佇，泝金牛之迅渚，睹靈濤之雄壯，標素嶺乎青壁，葺赬文於翠障，跳巨石以驚湍，批衝巖而駭浪，鏟千尋之峭峰，潀萬流之大壑，隱日月以蔽虧，摶風煙而迴薄，崖映川而晃朗，水騰光以倏爍，下流湍而洊險，上岑崟而將落，於是近睇赭峰，遙瞻鵲岸，島嶼蒼茫，風霜蕭散，值時雨之新晴，觀百川之浩汗，水泓澄以闇夕，山參差而辨旦，忽臨睨於故鄉，眇江天其無畔，獨向風而舒情，搴芳洲而誰玩，於是千流共歸，萬嶺分狀，清江洗潮，平湖夷暢，翻光轉彩，出沒搖漾，岷山嶓冢，悠遠寂寥，青湓赤岸，控汐引潮，界飛流於翠薄，耿長虹於青霄，若夫灌漭川涯，曾潭水府，游泳之所往還，喧鳴之所攢聚，聆寡鶴之偏叫，問孤鴻之慕侶，在客行而多思，獨傷魂而悽楚。,CTEXT,藝文類聚 ,334
行旅,值天地之輻裂，遭日月之雰虹，去父母之邦國，埋形影於胡戎，絕君臣而辭骨肉，蹐厚地而跼蒼穹，抱北思之胡馬，望南飛之夕鴻，泣霑衿而雜露，悲微吟而帶風，履峨峨之層冰，面飀飀之嚴霜，去莫敖之所縊，過臨川之折軸，矧今古之悲涼，並攢心而霑袂，渡狹石之欹危，跨清津之幽咽，鴈虛弓而自殞，猿叫子而腸裂，歷江漢之逶迤，及樊郡之參差，望隆中之大宅，映峴首之沉碑，乃尋析而歷裔，遂經秦而至洛，覺高蹈之清遠，見風雲之倏爍，何武關之狹隘，而漢祖之英雄，山萬重而仰雲霧，水百仞而寫蜿虹，去青泥而踰白鹿，越滻水而至青門，長卿之賦可想，邵平之跡不存，咄嗟驪山之阜，惆悵灞陵之園，訪軹道之長組，拾藍田之璵璠，登未央之北闕，望長樂之基趾，伊太后之所居，築旗亭而成市，槐路鬱以三條，方塗阻而九軌，觀阡陌之遺蹤，實不乖於前史，傍直城而北轉，臨橫門而左起，泊涇泥之混濁，盥渭渚之清波，指咸陽而長望，何李趙之經過，息甘泉而避暑，猶爽塏而清和，至誠可以感鬼，秉信可以祈天，何精殞而魄散，忽魂歸而氣旋，解龍驂而見送，走卻馹於停傳，出向來之大道，及初入之山川，爰繞朝之贈策，報李陵之別篇，淚未悲而自墮，語有噎而無宣。,CTEXT,藝文類聚 ,482
行旅,吾自發寒雨，而全行日少，棧石星飯，結荷水宿，以今食時，僅及大雷，塗登千里，日踰一辰，去親為客，如何如何，向因步頓，憑觀川陸，遨神清渚，流睇方曛，東顧三洲之隔，西眺九派之分，闚地門之絕景，望天際之孤雲，南則積山萬狀，爭氣負高，含霞飲景，參差代雄，陵跨長隴，前後相屬，帶天有匝，橫地無窮，東則砥原遠隰，亡端靡際，寒蓬夕卷，古樹雲平，旋風四起，思鳥群歸，靜聽無聞，極視不見，北則陂池潛演，湖澤脈通，栖風之鳥，水化之蟲，以智吞愚，因彊捕小，號噪驚聒，紛牣其中，西則迴江永指，長波吞合，滔滔何窮，漫漫安竭，左右青藹，表裏紫霄，從嶺而西，氣盡金光，半山以下，純為黛色，信可以神居帝郊，鎮控湘漢者也。夕景欲沉，曉露將合，孤鶵寒嘯，遊鴻遠吟，樵蘇一歎，舟子再泫，誠足憂悲，不可說也。,CTEXT,藝文類聚 ,333
遊覽,孔子北遊，登農山，子路子貢顏回侍，孔子四望。喟然歎曰：二三子各言爾志。天子遂襲崑崙之丘，遊軒轅之宮，眺望鍾山之嶺，玩帝者之寶，勒石王母之山，紀跡玄圃之上，乃取其嘉木豔草，奇鳥怪獸，玉石珍瑰之器，重膏銀燭之寶。又曰：天子北昇于舂山之上，以望四野，舂山是惟天下之高山也。天子五日觀于舂山之上。,CTEXT,藝文類聚 ,144
遊覽,始皇三十七年，上會稽山，望于南海，立石刻，頌秦德，還過吳，從江乘渡，傍海上，北至琅邪。又曰：太史公登會稽山，探禹穴，登姑蘇，望五湖。,CTEXT,藝文類聚 ,66
遊覽,莊子與惠子遊濠梁之上。莊子曰：儵魚出遊從容，是魚樂也。惠子曰：子非魚，焉知魚之樂也。莊子曰：子非我，焉知吾不知魚之樂也。覽冀州兮有餘，橫四海兮焉發。又曰：登崑崙兮四望，心飛楊兮浩蕩，日將暮兮悵忘歸，遺極浦兮悟懷。齊景公遊於牛山。而北望齊曰：美哉國乎。鬱鬱蓁蓁。所謂樂者，遊雲夢，陟高丘，耳聽九韻六莖，口味煎熬芬芳，馳騁夷道，釣射鷫鸘，之謂樂乎。昔楚王登彊臺而望崇山，左江右湖，以臨方湟，其樂忘死。,CTEXT,藝文類聚 ,198
遊覽,齊景公遊海上，樂之，六月不歸。又曰：楚昭王欲之荊臺遊。司馬子綦進諫曰：荊臺之遊，左洞庭之波，右彭蠡之水，南望獵山，下臨方淮，其樂使人遺老而忘死。晉平公遊西河。中流而歎曰：嗟乎。安得賢士，與共此樂乎。,CTEXT,藝文類聚 ,99
遊覽,矯足登雲閣，相伴步九華，徙倚憑高山，仰攀桂樹柯，延首觀神州，迴精眄曲阿，芳林挺脩幹，一歲再三花，何以濟不朽，噓吸漱朝霞，重巖吐神●，傾觴挹涌波，恢恢大道閒，人事足為多。,CTEXT,藝文類聚 ,84
遊覽,重城結曲阿，飛宇起層樓，累棟出雲表，嶢櫱臨太虛，高軒啟朱扉，迴望暢八隅，西瞻岷山嶺，嵳峨似荊巫，蹲鴟蔽地生，原隰殖嘉蔬，雖遇堯湯世，民食恆有餘，鬱鬱小城中，岌岌百族居，街術紛綺錯，高甍夾長衢，借問楊子舍，想見長卿廬。,CTEXT,藝文類聚 ,108
遊覽,命駕遵長塗，綿邈塗難尋，我行一何艱，山川阻且深，洿澤無夷軌，重巒有曾陰，零雨淹中路，玄雲蔽高岑，俯悼孤行獸，仰歎偏翔禽，空谷回悲響，流風漂哀音。又詩曰：肆觀野原外，放心希大和，景嶽造天漢，豐林冒重阿，清芬乘風散，豔藻映淥波。,CTEXT,藝文類聚 ,112
遊覽,江漢分楚望，衡巫奠南服，三湘淪洞庭，七澤藹荊牧，悽矣自遠風，傷哉千里目，萬古陳往還，百代勞起伏。又《登景陽樓詩》曰：風觀要春景，月榭迎秋光，沿波被華若，隨山茂貞芳。迅風首旦發，平路寒飛塵，擾擾遊官子，營營市井民，懷金近從利，撫劍遠辭親，爭知萬里途，各事百年身。,CTEXT,藝文類聚 ,130
遊覽,宛洛佳遨遊，春色滿皇州，結軫青郊路，迴瞰滄江流，日華川上動，風光草際浮，桃李成蹊徑，桑榆蔭道周。又《遊東田詩》曰：戚戚苦無悰，攜手共行樂，尋雲陟累榭，隨山望菌閣，遠樹曖芊芊，山煙紛漠漠，魚戲新荷動，鳥散餘花落，不對芳春酒，還望青山郭。,CTEXT,藝文類聚 ,117
遊覽,誓師屠六郡，登城望九嵏，山沉黃霧裏，地盡黑雲中，霜戈曜壟日，哀笳斷寒風。又《和衛尉新渝侯巡城口號詩》曰：維城寄右戚，巡警屬勤王，南瞻通灞岸，北眺指橫芒，入漢飛延閣，臨雲出建章，步逐天津遠，城隨秋夜長，露槐落金氣，風寮上塹涼。又《暮遊山水賦韻得磧應令詩》曰：餘春屬清夜，西園恣遊歷，入徑轉金輿，開橋通畫鷁，細藤初上楥，新流漸涵磧，雲峰沒城柳，電影開巖壁。又《和晉安王薄晚逐涼北樓迴望詩》曰：向夕紛喧屏，追涼飛觀中，樹隱臨城日，窗含度水風，遙天如接岸，遠帆似凌空，陪文慚宋玉，徒等侍蘭宮。,CTEXT,藝文類聚 ,242
遊覽,江陵一柱觀，尋陽千里潮，風煙望似接，川路恨成遙，落花輕未下，飛絲斷易飄，藤長還依格，荷生不避橋，陽臺可憶處，唯有暮將朝。又《登武昌岸望詩》曰：遊人試歷覽，舊跡但丘墟，巴水縈非字，楚山斷類書，荒城高仞落，古柳細條疏，湮蕪遂若此，當不為能居。又《和侯司空登樓望鄉詩》曰：懷土臨霞觀，思歸想石門，瞻雲望鳥道，對柳憶家園，寒田穫裏靜，野日燒中昏，信美今何益，傷心自有源。,CTEXT,藝文類聚 ,181
遊覽,關外山川闊，城隅塵霧浮，白雲凝絕嶺，滄波間斷洲，四面觀長薄，千里眺平丘，河津無桂樹，樽酒自淹留。又《隨江總秋日登廣州城南樓詩》曰：秋城韻晚笛，危榭引清風，遠氣疑埋劍，驚禽似避弓，海樹一邊出，山雲四面通，野火初煙細，新月半輪空，塞外離群鳥，顏鬢早如蓬，徒懷建鄴水，復想洛陽宮，不及孤飛雁，獨在上林中。,CTEXT,藝文類聚 ,149
遊覽,御驊騮，命友生，攜同儔，誦風人之所歎，遂駕言而出遊，步北園而馳騖，庶翱翔以寫憂，望洪池之滉漾，遂降集乎輕舟，沉浮蟻於金罍，行觴爵於好仇，絲竹發而響厲，悲風激於中流，且容與以盡觀，聊永日而忘愁，嗟羲和之奮策，怨曜●之無光，念人生之不永，若春日之微霜，諒遺名之可紀，信天命之無常，愈志蕩以淫遊，非經國之大綱，罷曲宴而旋服，遂言歸乎舊房。,CTEXT,藝文類聚 ,166
閨情,晉叔向曰：昔賈大夫惡，娶妻而美，三年不言不笑，御以如皋，射雉獲之，其妻始笑而言。又。晉文公謂季隗曰：待我二十五年不來而後嫁。季隗曰：我二十五年矣。又如是而嫁，則就木焉。,CTEXT,藝文類聚 ,84
閨情,青青河畔草，鬱鬱園中柳，盈盈樓上女，皎皎當窗牖，峨峨紅粉粧，纖纖出素手，昔為娼家女，今為蕩子婦，蕩子行不歸，空床難獨守。又曰：上山採蘪蕪，下山逢故夫，長跪問故夫，新人復何如，新人雖云好，未若故人姝，其色似相類，手爪不相如，新人從門入，故人從閤去，新人工織縑，故人工織素，織縑日一匹，織素五丈餘，持縑將比素，新人不如故。又曰：蘭若生春陽，涉冬猶盛滋，願言追昔愛，情款感四時，美人在雲端，天路隔無期。,CTEXT,藝文類聚 ,198
閨情,自君之出矣。金翠闇無精，思君如日月，迴還晝夜生。宋江夏劉義恭擬詩曰：自君之出矣。笥錦廢不開，思君如清風，曉夜嘗徘徊。自君之出矣。芳帷低不舉，思君如迴雪，流亂無端緒。日月共為照，松筠俱以貞，佩紛甘自遠，結鏡待君明，且協金蘭好，方愉琴瑟情，佳人忽千里，空閨積思生。,CTEXT,藝文類聚 ,130
閨情,花開人不歸，節暖衣須變，迴釵挂反鐶，拭淚繩春線，今夜月輪圓，胡兵必應戰。又《冬曉詩》曰：妾家邊洛城，慣識曉鍾聲，鍾聲猶未盡，漢使報應行，天寒硯水凍，心悲書不成。,CTEXT,藝文類聚 ,80
閨情,知屈珪璋，應奉歲使，策名王府，觀國之光，雖失高素皓然之業，亦是仲尼執鞭之操也。自初承問，心願東還，迫疾惟宜抱歎而已，日月已盡，行有伴例，想嚴莊已辦，發邁在近，誰謂宋遠，企予望之，室邇人遐，我勞如何，深谷逶迤，而君是涉，高山巖巖，而君是越，斯亦難矣。長路悠悠，而君是踐，冰霜慘烈，而君是履，身非形影，何得動而輒俱，體非比目，何得同而不離，於是詠萱草之喻，以消兩家之恩，割今者之恨，以待將來之歡，今適樂土，優遊京邑，觀王都之壯麗，察天下之珍妙，得無目玩意移，往而不能出耶。,CTEXT,藝文類聚 ,234
閨情,車還空反，甚失所望，兼涼遠別，恨恨之情，顧有恨然，閒得此鏡，既明且好，形觀文彩，世所希有，意甚愛之，故以相與，并寶釵一雙，好香四種，素琴一張，常所自彈也。明鏡可以鑒形，寶釵可以耀首，芳香可以馥身，素琴可以娛耳。,CTEXT,藝文類聚 ,105
閨情,妻又報嘉書曰：既惠音令，兼賜諸物，厚顧慇懃，出於非望，鏡有文彩之麗，釵有殊異之觀，芳香既珍，素琴益好，惠異物於鄙陋，割所珍以相賜，非豐恩之厚，孰肯若斯，覽鏡執釵，情想髣彿，操琴詠詩，思心成結，敕以芳香馥身，喻以明鏡鑒形，此言過矣。未獲我心也。昔詩人有飛蓬之感，班婕妤有誰榮之歎，素琴之作，當須君歸，明鏡之鑒，當待君還，未奉光儀，則寶釵不列也。未侍帷帳，則芳香不發也。,CTEXT,藝文類聚 ,183
隱逸,遯世無悶。又曰：天地閉，賢人隱。又曰：不事王侯，高尚其事。又曰：賁于丘園，束帛戔戔。禮記曰：儒有上不臣天子，下不事諸侯。又曰：季春之月，聘名士，禮賢者。逸民，伯夷叔齊虞仲夷逸朱張柳下惠少連。,CTEXT,藝文類聚 ,95
隱逸,古之所謂隱士者，非伏其身而不見也。非閉其言而不出也。非藏其知而不發也。時命大謬也。又曰：刻意尚行，離世異俗，此山谷之士，避世之人也。就藪澤，處間曠，釣魚閑處，無為而已矣。此江海之士，避世之人也。閑暇之所好也。,CTEXT,藝文類聚 ,104
隱逸,嵇康《高士傳》曰：廣成子在崆峒之上。黃帝問曰：吾欲取天地之精，以養萬物，為之奈何。廣成子蹶然而起曰：至道之精，窈窈冥冥，無視無聽，抱神以靜，我守其一，以處其和，故千二百歲而形未嘗衰，得吾道者，上為皇，下為王，失吾道者，上見光，而下為土，吾將去汝，入無窮之門，遊無極之野，與日月參光，與天地為常。又曰：黃帝將見大隗于具茨之山，方明為御，昌宇參乘。黃帝曰：異哉。請問天下。小童曰：予少遊六合之外，適有瞀病，有長者教予，乘日之車，遊於襄城之野，今病少損，將復六合之外，為天下者，予奚事焉。夫為天下，亦奚異牧馬哉。去其害馬而已，黃帝再拜，稱天師而還。又曰：善卷者，舜以天下讓之。卷曰：予立宇宙之中，冬衣皮毛，夏衣絺葛，日出而作，日入而息，逍遙天地之閒，何以為天下哉。遂入深山，莫知其所終。又曰：石戶之農，不知何許人，與舜為友，舜以天下讓之，石戶夫負妻攜子以入海，終身不返。又曰：伯成子高者，唐虞之時為諸侯，至禹，去而耕，禹往趨而問之。子高曰：昔堯治天下，至公無私，不賞而民勸，不罰而民畏，今子賞而不勸，罰而不威，德自此衰，刑自此作，夫子盍行乎。無落吾事，俋俋乎耕而不顧。,CTEXT,藝文類聚 ,481
隱逸,又曰：段干木者，治清節，遊西河，守道不仕，魏文侯就造其門，干木踰牆而避之，文侯以客禮，出過其廬則式，其僕問之。文侯曰：干木不趣勢，隱處窮巷，聲馳千里，敢勿式乎。文侯所以名過齊桓公者，能尊段干木，敬卜子夏，友田子方也。又曰：莊周少學老子，梁惠王時，為蒙縣漆園吏，以卑賤，不肯仕，楚威王以百金聘周，周方釣於濮水之上。曰：楚有龜，死三千歲矣。今巾笥而藏之於廟堂之上，此龜寧生而掉尾塗中耳，子往矣。吾方掉尾於塗中，後齊宣王又以千金之幣，迎周為相。周曰：子不見郊祭之犧牛乎。衣以文繡，食以芻菽，及其牽入太廟，欲為孤豚，其可得乎。遂終身不仕。,CTEXT,藝文類聚 ,265
隱逸,謝敷隱居會稽山，初月犯少微星，一名處士星，時戴逵名重於敷，時人憂之，俄而敷死，故會稽士人嘲吳人云，吳中高士，求死不得。,CTEXT,藝文類聚 ,59
隱逸,出處雖殊塗，居然有輕易，山林有悔恡，人間實多累，鵷鶵翔穹冥，蒲且不能視，鸛鷺遵皋渚，數為矰所繫，隱顯雖在心，彼我共一地，不見巫山火，芝艾豈相離，去來捐時俗，超然辭世偽，得意在丘中，安事愚與智。,CTEXT,藝文類聚 ,96
隱逸,結宇窮嵐曲，耦耕幽藪陰，荒庭寂以閑，山岫峭且深，凄風起東谷，有弇興南岑，雖無箕畢期，膚寸自成霖，澤雉登壟雊，寒猿擁條吟，溪壑無人跡，荒楚鬱蕭森，投禾脩岸垂，時聞樵採音，重棋可擬志，回淵可比心，養真尚無為，道勝貴陸沉，遊思竹素園，寄辭翰墨林。,CTEXT,藝文類聚 ,120
隱逸,駕言尋飛遁，山路鬱盤桓，芳蘭振蕙葉，玉泉涌微瀾，嘉卉獻時服，靈朮進朝餐，朝採南澗蘃，夕息西山足，輕條象雲構，密葉成翠屋，結風佇蘭林，回芳薄秀木。又詩曰：尋山求逸民，穹谷幽且遐，清泉盪玉渚，文魚躍中波。大道曠且夷，蹊路安足尋，經世有險易，隱顯自存心，嗟哉巖岫士，歸來從所欽。登山招隱士，褰裳躡遺蹤，華條當圜室，翠葉代綺窗。,CTEXT,藝文類聚 ,160
隱逸,自昔厭諠囂，執志好栖息，嘯歌棄城市，歸來事耕織，鑿戶闚嶕嶢，開軒望嶄崱，激水簷前溜，脩竹堂陰植，香風鳴紫鸚，高梧巢綠翼，泉脈洞沓沓，流波下不極，髣彿玉山隈，響像瑤池側，夜誦神仙記，旦吸雲霞色，將馭六龍輿，行從三鳥食，誰與金門士，撫心論胸臆。,CTEXT,藝文類聚 ,120
隱逸,六爻貞遁世，三辰少光微，潁陽去猶遠，滄洲遂不歸，風動秋蘭佩，香飄蓮葉衣，坐石窺仙洞，乘槎下釣磯，嶺松千仞直，巖泉百丈飛，儻能同四隱，來參余萬機。,CTEXT,藝文類聚 ,72
隱逸,玉絜蒙縣，蘭薰漆園，丹青可久，雅道斯存，夢中化蝶，水外翔鯤，出俗靈府，師心妙門，垂竿自若，重聘忘言，悠哉天地，共是籠樊。,CTEXT,藝文類聚 ,60
隱逸,長公秉心，獨逸世表，量物難同，審己彌了，情雖高邃，跡無抗矯，靡當夷惠，孰識多少。又《高鳳贊》曰：遐哉玄古，邈矣皇羲，自茲已降，顯默參差，智為世駭，才為物奇，跡出無泯，潛躍俱馳，曖曖若人，孰測其為，戢曜幽壑，採真重崖，沖情莫亮，汙跡示疵，輕俗無際，肆志莫羈。又《吳季子札贊》曰：延州高遠，棄國帥誠，優遊大邑，觀風上京，仁懷邦壤，道暢聖明，鑒徹昔代，樂察未形，嬴博遠死，解劍在生，夫子戾止，爰詔作名。,CTEXT,藝文類聚 ,198
隱逸,披裘當夏，俗外為心，雖逢季子，不拾遺金，禽巢欲遠，魚穴惟深，消聲滅跡，何必山林。又《張良遇黃石公畫贊》：張良取履，跪授無辭，兵書一卷，長者之期，昔稱韓相，今為漢師，穀城餘石，還歸舊祠。又《榮啟期三樂畫贊》曰：榮期三樂，惟人與年，夫子相遇，即以為賢，性●造化，風雲自然，雅音雖古，獨有鳴絃。,CTEXT,藝文類聚 ,144
隱逸,又《玄文先生李休碑》曰：休少以好學，遊心典謨，既綜七經，又精群緯，絇深極奧，窮覽聖旨，居則玩其辭，動則玩其變，雲物不顯，必考其占，故能獨見前識，以先神意，若古今常難，疑議錯謬，前人所希論，後學所不覺，休盡剖判，處約不戚，聞寵不欣，榮不能華，威不能震，有惠云載，惟邦之珍，按典考論，號曰玄文。又《處士圈典碑》曰：天真淑性，精微周密，包括道要，致思無形。臨歿顧命曰：知我者蔡邕。乃為銘曰：載書休美，俾來昆裔，永有諷誦，以知先生之德，混其若濁，徐然後清，綽其若煥，終其益貞。,CTEXT,藝文類聚 ,234
隱逸,夫子之不伐兮，夫子之不竭兮，三黜終不弊兮，愷悌君子，永能厲兮，嗟兮惜哉。乃下世兮。晉張華烈文先生鮑玄泰誄曰：於鑠烈文，續蕤皇祚，夏后基命，靈根已固，杞鄫既微，枝離葉布，爰暨叔牙，世贊齊風，翼桓濟管，遂登霸功，越在漢隆，三司並縱，烈考中丞，妙世顯名，峨峨先生，誕資英俊，淑質清醇，蘭芳玉潤，抗行崇邈，遊心大順，允文文明，聰昭秀哲，啟冥演幽，守文命世，抱道沖虛，執義貞厲，栖遲無悶，不營不拔，擬志雲霄，致命窮達，行為範軌，言成隱括，宜登遐年，弘此徽猷，濟濟搢紳，永挹清流，取識遺音，目想表儀，孰云玄泰，曾不我知，感傷慷慨，揮涕滲澌，已矣鮑子，寧爾玄陰，振聲竹帛，永播徽音。,CTEXT,藝文類聚 ,284
隱逸,余以王事，適彼洛師，瞻望首陽，敬弔伯夷，東海讓國，西山食薇，重德輕身，隱景潛暉，求仁得仁，報之仲尼，沒而不朽，身沈名飛。,CTEXT,藝文類聚 ,60
隱逸,府州國綱紀，雖周德之富，猶有漁潭之士，漢教之隆，亦見西山之夫，跡絕雲氣，意負青天，皆待絳螭驤首，翠虯來儀，是以清風扇百代，餘烈激後生，斯乃王教之助，古人之意焉。,CTEXT,藝文類聚 ,80
隱逸,夫三光懸象，式揚天德，岳瀆山澤，廣開地道，賢人顯進，實興聖治，故力牧佐黃，而涿鹿之征捷，舜禹翼唐，而滔天之災殄，阿衡在商，而成湯之功著，姜望入周，而文武之業建，聖人光濟四海，欲垂大化者，莫不收才取良，而致股肱，忠賢大才之人，願立名跡，思在利見大人，而主聖時治，此所以應天順民之神龜，利涉大川之元吉，大晉合天地之中和，經日月之重光，四目視其明，四聰達其聽，巖穴出其隱，四門啟其矇，登高陽之八子，御高辛之群龍，俊才在官，時亮天工，鳥獸非君子之儔，九皋無長鳴之鶴，萬國黎獻，咸仰南風之仁，而抱聖化之隆，此其至治也。,CTEXT,藝文類聚 ,254
隱逸,而先生固執沖虛，塞淵其心，殉文人之耿介，忘宣尼之所沽，步幽山之窮徑，背漢津之明衢，日月遂往，時不我須，此惜寸陰者之所以為懼，而臨川者之所懷慨也。竊謂先生降匪石於高岡，迴羽儀於皇京，順震驚而翔撫，奮六翮于天庭，邈禹稷之遐蹤，騁大往之夷塗，招不世之洪勳，同先哲之丕模，使瞻仰者所以藉之美也。希藉人六義之一，獻斯一篇，惟蒙采覽。,CTEXT,藝文類聚 ,161
隱逸,又《陶弘景答謝中書》曰：山川之美，古來共談，高峰入雲，清流見底，兩岸石壁，五色交暉，青林翠竹，四時俱備，曉霧將歇，猿鳥亂鳴，夕日欲頹，沉鱗競躍，實是欲界之仙都，自康樂以來，未復有能與其奇者。又《答虞仲書》曰：栖六翮於荊枝，望綺雲於青漢者，有日于茲矣。而春華來被，草石開鮮，辭動情端，志交衿曲，信知鄰德之談，無虛往牘，夫子雖跡躔朱閤，而心期岱嶺，豈但散髮乎高岫，以將飛霜於絕谷，良為欽哉。野人幸得託形崇阜，息影長林，每對月流歎，臨風軫慨，徒事累可豁，而髮容難待，自非齊生死於一致者，孰不心熱者乎。舉世悠悠，孰云同此，儻遇知己，相與共憂，朅來虞公，茲焉可邁，何為栖栖，空勞鼓缶，迨及暇日，有事還童，不亦皎絜當年，而無忸前修也。又《答趙英才書》曰：子架學區中，飛才甸外，不肯埽門覓仕，復懶彈鋏求通，故偃蹇園巷，從容郊邑，昔所謂傲賓者，此其是乎。,CTEXT,藝文類聚 ,369
隱逸,雲波遙夐，燕越數千，行雲鬱術，征禽難使，用隔巾車，未能搦札，引領南望，悵矣心飛，幸因劣薄，懷章貴壤，依然谷口，覺子真之咫尺，靜睇巖灘，信子陵之非遠，林鹿以入虛白之室，用披蓬蒿之徑，稟紛綸之高論，承希微之妙旨，虛往實歸，用袪塵惑。鍾山之英，草堂之靈。,CTEXT,藝文類聚 ,124
論樂,樂，五聲八音總□也。雷出地奮豫，先王以作樂崇德，殷薦上帝。夔始作樂，以賞諸侯。又曰：凡音之起，由人心生也。人心之動，物使之然，感於物而動，故形於聲，聲相應，故生變，變成方，謂之音，比音而樂之，及干戚羽旄，謂之樂。又曰：審聲以知音，審音以知樂，審樂以知政，而治道備矣。又曰：大樂必易，大禮必簡，鍾鼓管磬，羽籥干戚，樂之器也。屈伸俯仰，綴兆疾舒，樂之文也。故知禮樂之情者能作，識禮樂之文者能述，作者之謂聖，述者之謂明，明聖者，述作之謂也。五帝殊時，不相沿樂，三王異世，不相襲禮。移風易俗，莫善於樂。,CTEXT,藝文類聚 ,247
論樂,昔衛●公之晉，於濮水之上宿，夜聞有新聲者，召師涓撫瑟寫之，公遂之晉，晉平公觴之，●公乃召師涓，坐師曠之傍，援琴鼓之，未終。師曠曰：不如清徵。平公曰：願試聽之，師曠援琴一奏，有玄鶴二八來集，再奏而列，三奏而延頸鳴，舒翼而舞，音中宮商。師曠曰：不如清角，師曠一奏之，有雲從西北方來，再奏之，大風至，大雨隨之，裂帷幕，破俎豆，墮廊瓦。趙簡子疾，五日不知人，居二日半，簡子寤。語大夫曰：我之帝所，甚樂，與百神遊于鈞天，廣樂九奏萬舞。貴人之家，中山索女，撫流徵於堂，與鳴鼓巴渝交作堂下。,CTEXT,藝文類聚 ,238
論樂,舞四夷之樂，明德澤廣被四表也。東夷之樂曰抹離，南夷之樂曰任，西夷之樂曰禁，北夷之樂曰昧。又曰：受命而王者六樂焉。以太一樂天，以咸池樂地，以肆夏樂人，以大夏樂四時，以大濩樂五行神明，以大武樂六律，各象其性分，而為之制，以樂其先祖。又曰：王者之樂有先後者，各尚其德也。以文得之，先文樂，天繡持羽而舞，以武得之，先武樂，持朱干玉戚而舞。,CTEXT,藝文類聚 ,165
論樂,青青河邊草，悠悠萬里道，草生在春時，還道還有期，春至草不生，期盡漠無聲，感物懷思心，夢想發中情，夢君如鴛鴦，比翼雲閒翔，既覺寂無見，曠若參與商。,CTEXT,藝文類聚 ,72
論樂,和風習習薄林，柔條布繁垂陰，鳴鳩拂羽相尋，倉鶊喈喈弄音，感時悼逝傷心。又《長安有狎斜行》曰：伊洛有岐路，岐路交朱輪，輕蓋承華景，騰步躡飛塵，鳴玉豈樸儒，憑軾皆俊民，烈心厲勁秋，麗服鮮芳春，余本倦遊客，豪彥多舊親，傾蓋承芳訊，欲鳴賞及晨。紀郢有通逵，通逵並軒車，弈弈彫輪馳，軒軒翠蓋舒，撰策之五尹，振轡從三閭，推劍憑前軾，鳴佩專後輿。青槐金陵陌，丹轂貴游士，方驂萬乘臣，炫服千金子，咸陽不足稱，臨淄孰能擬。,CTEXT,藝文類聚 ,202
論樂,少年本六郡，遨遊遍五都，插腰銅匕首，障日錦塗蘇，鷲羽裝銀鏑，犀膠飾象弧，近發連雙兔，高彎落九烏，邊城多驚急，節使滿郊衢，居延箭服盡，疏勒井泉枯，千金募惡少，一麾擒骨都，勇餘聊蹙鞠，戰罷戲投壺，昔為北邊將，今成南面孤，邦君行負弩，縣令且前驅。,CTEXT,藝文類聚 ,120
論樂,窮達難豫圖，禍福信亦然，虞舜不逢堯，耕耘處中田，太公未遭文，漁釣經渭川，不見魯孔丘，窮困陳蔡閒，周公下白屋，天下稱其賢。又曰：鴛鴦自用親，不若比翼連，他人雖同盟，骨肉天性然，周公穆康叔，管蔡則流言，子臧讓千乘，季札慕其賢。,CTEXT,藝文類聚 ,111
論樂,紂為昏亂，殘忠虐正，周室何隆，一門三聖，牧野致功，天亦革命，漢祖之興，階秦之衰，雖有南面，王道陵夷，炎光再幽，忽滅無遺。,CTEXT,藝文類聚 ,60
論樂,朝日出邯鄲，照我叢臺端，中有傾國豔，顧影織羅紈，幸有同匡好，西仕服秦官，寶劍垂玉貝，汗馬飾金鞍，縈場類轉雪，逸控寫騰鸞，羅衣夕解帶，玉釵暮垂冠。,CTEXT,藝文類聚 ,72
論樂,西山登舊臺，東下望雲闕，屑閣肅天君，馳道直如髮，繡甍結飛霞，琁題納行月，陳鍾陪夕宴，歌笙待明發，年貌不可留，身意會盈歇。如何有所思，而無相見期，宿昔夢顏色，階庭尋履綦，高張更何已，引滿終自欹，欲知憂裏老，為視鏡中絲。別離安可再，而我更重之，佳人不相見，明月空在帷，共銜滿堂酌，獨斂向隅眉，心中亂如雪，寧知有所思。佳期竟不歸，春物坐芳菲，拂匣看離扇，開箱見別衣，井桐生未合，宮槐卷復稀，不及銜泥鷰，從來相逐飛。,CTEXT,藝文類聚 ,204
論樂,晨策終南首，顧望咸陽川，戚里溯曾闕，甲館負崇軒，複塗希紫閣，重臺擬望仙，巴姬幽蘭奏，鄭女陽春絃，共矜紅顏日，俱忘白髮年，寂寥茂陵宅，照曜未央蟬，無以五鼎盛，顧嗤三經玄。,CTEXT,藝文類聚 ,84
論樂,邊秋胡馬肥，雪中驚寇入，勇氣時無侶，輕兵救邊急，沙平不見虜，嶂嶮還相及，出塞豈成歌，經川未遑汲，烏孫塗更阻，康居路猶澀，月暈抱龍城，星眉照馬邑，長安路遠書不還，寧知征人獨佇立。,CTEXT,藝文類聚 ,88
論樂,為君既不易，為臣良獨難，忠信事不顯，乃有見疑患，周旦佐文武，金縢功不刊，推心輔王政，二叔反流言，待罪居東國，泣涕當留連，皇靈天動變，震雷風且寒，拔樹偃秋稼，天威不可干，素服開金縢，感悟求其端，公旦事既顯，成王乃哀歎，吾欲竟此曲，此曲悲且長，今日樂相樂，別後莫相忘。晉傅玄怨詩曰：昔為春蠶緒，今為秋女衣，丹脣形素齒，翠采發娥眉，玉顏虧有時，秀色隨年衰，常恐新閒舊，變故興細微，浮萍本無根，非水將何依。時屯寧易犯，俗險信難群，坎壈元淑賦，頓挫敬通文，遽論班姬寵，夙窆賈生墳，短俗同如此，長歎欲何云。,CTEXT,藝文類聚 ,247
論樂,上山采薇，薄暮苦飢，溪谷多風，霜露霑衣，高山有林，崖木有枝，憂來無方，人莫知之，今我不樂，歲月若馳，湯湯川流，中有行舟，隨波轉泊，有似客遊。君子防未然，不處嫌疑閒，瓜田不納履，李下不正冠，周公下白屋，吐哺不及餐，一沐三握髮，後人稱聖賢。天道夷且簡，人道險而艱，休咎相乘躡，翻覆各波瀾，去疾苦不遠，疑似實生患。君子懷琬琰，不使涅塵淄，從容子雲閣，寂寞仲舒帷，多謝悠悠子，管窺良可悲。良御或燕楚，妙察亂澠淄，隄傾由漏壞，垣隙自危基，囂途或妄踐，讜義勿輕持。,CTEXT,藝文類聚 ,226
論樂,閶闔開，天衢通，被我羽衣乘飛龍，飛龍與仙期，東上蓬萊採靈芝，●芝採之可服食，年若王父無終極。又《苦思行》曰：綠蘿緣玉樹，光曜粲相暉，下有兩真人，舉翅翻高飛，我心何踊躍，思欲攀雲追，鬱鬱西岳顛，石室青匆與天連，中有耆年隱士鬚髮皆皓然，策杖從吾遊，教我要忘言。,CTEXT,藝文類聚 ,128
論樂,苦哉遠征人，飄颻窮西河，南涉五嶺顛，北戍長城阿，胡馬如雲屯，越旂亦星羅，朝食不免冑，夕息常負戈，苦哉遠征人，拊心悲如何。,CTEXT,藝文類聚 ,60
論樂,苦哉遠征人，畢力輸時艱，秦初略陽越，漢世爭陰山，羽檄旦暮急，旌旗晝夜懸，臥伺金柝響，起候亭燧燃，悲矣遠征人，苦哉私自憐。,CTEXT,藝文類聚 ,60
論樂,門有車馬客，駕言發故鄉，念君久不歸，濡跡涉江湘，投袂起門途，攬衣不及裝，借問邦族閒，惻愴論存亡，天道信崇替，人生安得長。,CTEXT,藝文類聚 ,60
樂府,欲知佳麗地，為君陳帝京，由來稱俠窟，爭利復爭名，鑄銅門外馬，刻石水中鯨，黑龍過飲渭，丹鳳俯臨城，群公惡郭解，天子問黃瓊，詔幸平陽第，騎指伏波營，五侯同拜爵，七貴各垂纓，揮金留客坐，饌玉待鍾聲，獨有文園令，偏嗟武騎輕。,CTEXT,藝文類聚 ,108
樂府,初春麗日鸚欲嬌，桃花流水沒河橋，薔薇花開百重葉，楊柳覆地數千條，自從昔別春鷰分，經年一去不相聞，無復漢地關山月，唯有漠北薊城雲，屬國小婦猶年少，羽林輕騎數征行，遙聞陌頭採桑曲，猶勝胡笳邊地聲，胡笳向暮使人泣，長望閨中空佇立，桃抽覆地春花舒，桐生井底寒葉疏，試為來看上林鴈，應有遙寄隴頭書。,CTEXT,藝文類聚 ,144
樂府,昔聽隴頭吟，平居已流涕，今上關山望，長安樹如薺，千里非鄉邑，百姓為兄弟，武帝初承平，東伐復西征，催令四校出，倚望三邊平，丈夫意氣本自然，來時辭第已聞天，但令此心與命在，不持烽火照甘泉。,CTEXT,藝文類聚 ,92
樂府,太山一何高，迢迢造天庭，峻極周已遠，曾雲鬱冥冥，梁甫亦有館，蒿里亦有亭，幽塗延萬鬼，神房集百靈，長吟太山側，慷慨激楚聲。,CTEXT,藝文類聚 ,60
樂府,遊仙聚●族，高宴層城阿，長風萬里急，慶雲鬱嵳峨，北徵瑤臺女，南要湘川娥，肅肅宵駕動，翩翩翠蓋羅，大客揮高絃，洪涯發清歌，獻酬既已終，輕舉乘紫霞。飛客結靈友，凌空萃丹丘，習習和風起，采采彤雲浮，娥皇發湘浦，宵明出河洲，宛宛連螭轡，裔裔振龍旒。,CTEXT,藝文類聚 ,120
樂府,妾家住湘川，菱歌本自便，風生解榜浪，水深能捉船，葉亂由牽荇，絲飄為折蓮，濺粧疑薄汗，霑衣似故●，浣紗流暫濁，汰錦色還鮮，參同趙飛鷰，借問李延年，從來入絃管，誰在棹歌前。,CTEXT,藝文類聚 ,84
樂府,長安美年少，重身輕萬億，柘彈隨珠丸，白馬黃金飾，相期百戲傍，去來三市側，象床沓繡被，玉盤傳綺食，倡女掩扇歌，小婦開簾織，相看獨隱笑，見人還斂色。遠期終不歸，節華坐將變，誰將久離別，他鄉且異縣，浮雲蔽重山，相望不可見。憶別春花飛，已見秋葉稀，淚粉羞明鏡，愁帶減寬衣，得書言未及，夢見道應歸，坐使紅顏歇，獨掩青樓扉。巫山七百里，巴水三迴曲，笛聲下復高，猿啼斷還續。,CTEXT,藝文類聚 ,180
樂府,高宴皓天臺，置酒迎風觀，笙鏞禮百神，鍾石動雲漢，瑤臺寶瑟驚，綺席舞衣散，已慶明庭樂，誰想南風彈。入朝曲曰：江南佳麗地，金陵帝王州，飛甍夾馳道，垂楊蔭御溝，凝笳翼高蓋，疊鼓送行輈，獻納雲臺表，功名良可收。選旅辭轘轅，弭節趨河源，日起霜戈照，風迴連旗翻，寥唳清笳轉，蕭條邊馬煩，自勉輟耕願，征役去何言。北梁辭歡宴，南浦送佳人，方衢控龍馬，平路騁朱輪，瓊筵妙舞絕，桂席羽觴陳，一為清吹激，潺湲傷別神。天明開秀草，瀾光媚碧隄，風盪翻鸚亂，雲行芳樹低，暮春春服美，遊駕躡石梯。玉霜霑翠草，金風鳴素枝，罷遊平樂菀，汎鷁昆明池，羽旗散容裔，簫鼓吹參差，百年如流水，寸心寧共知。,CTEXT,藝文類聚 ,281
樂府,今第八曲昏主，言東昏致亂，聖主起義，平九江姑熟，大破朱崖，伐罪弔民也。昏主恣淫慝，皆曰自言盛，上仁矜億兆，誓師為請命，既齊丹浦戰，又符甲子辰，悠悠萬姓民，於此睹陽春。,CTEXT,藝文類聚 ,83
樂府,今第十一曲於穆，言大梁闡運，君臣和樂，休祚方遠也。於穆君臣，君臣和以肅，關王道，定天保，樂均●囿，宴同在鎬，前庭懸鼓鍾，左右列笙鏞，纓佩俯仰有則，備禮容。今第十二曲大梁，言梁德廣運，仁化溥洽也。惟大梁開運，受籙膺圖，天冠八極，帶被五都。髣象巫山高，薄暮陽臺曲，煙華乍卷舒，行芳時斷續，無忘坐相望，秋風下庭綠。巫山高不窮，迴出荊門中，灘聲下濺石，猿鳥上逐風，樹雜山如畫，林暗澗疑空，無因謝神女，一為出房籠。巫山高不極，白日隱光暉，藹藹朝雲去，冥冥暮雨歸，巖懸獸無跡，林暗鳥疑飛，枕席竟誰薦，相望徒依依。發萼九華隈，開跗露寒側，氤氳非一香，參差多異色，夙昔寒飆舉，摧殘不可識，霜雪交橫至，對之長歎息。芳葉已漠漠，嘉實復離離，發景傍雲屋，凝暉覆華池，輕蜂掇浮穎，弱鳥隱深枝，一朝容色茂，千春長不移。,CTEXT,藝文類聚 ,346
樂府,綠樹搖雲光，春城起風色，佳人愛華景，流靡園塘側，宋玉歌陽春，巴人長歎息，生重愛惠輕，私自憐何極。又《長離別詩》曰：生離不可聞，況復長相思，如何與君別，當我盛年時，蕙華每搖蕩，妾心空自持。又《長相思詩》曰：晨有遠道客，依依造門端，人馬風塵色，知從關塞還，煩君尺錦書，寸心從此殫，道妾長憔悴，無復歌笑顏，欄隱千霜樹，庭枯十年蘭，經春不舉袖，秋落寧復看。,CTEXT,藝文類聚 ,174
樂府,長相思，久離別，美人之遠如雨絕，獨延佇，心中結，望雲去去遠，望鳥飛飛滅，長相思，久別離，所思所在若天垂，鬱鬱相望不得知，玉階月夕映，羅帷風夜吹，長思不能寢，坐望天河移。,CTEXT,藝文類聚 ,84
樂府,芙蓉作船絲作●，北斗橫天月將落，採桑渡頭礙黃河，郎今欲度畏風波。又曰：浮雲似帳月如鉤，那能夜夜南陌遊，宜城投酒今行熟，停鞍繫馬暫栖宿。又曰：青牛丹轂七香車，可憐今夜宿娼家，娼家高樹烏欲栖，羅帷翠帳向君低。又曰：織成屏風銀屈膝，朱脣玉面燈前出，相看氣息望君憐，誰能含羞不自前。,CTEXT,藝文類聚 ,137
樂府,置酒高殿上，親友從我遊，中廚辨豐膳，烹羊宰肥牛，秦箏何慷愷，齊瑟和且柔，陽阿奏妙舞，京洛出名謳，樂飲過三爵，緩帶傾庶羞，主稱千金壽，賓奉萬年酬，驚風飄白日，光景馳西流，盛時不再來，百年忽我憂，生存華屋處，零落歸山丘。,CTEXT,藝文類聚 ,108
刑法,昔秦法繁於秋荼，而密於凝脂，然上下相趨，姦偽萌生。又曰：夫善言天者，合之於人，善言古者，考之於今，二尺四寸之律，古今一也。,CTEXT,藝文類聚 ,61
刑法,咎陶謨虞，始造律，蕭何成九章，此關諸百王，不易之道也。時所制曰令，漢書著于甲令，夫吏者治也。當先自正，然後正人，故文書下如律令，言當承憲履繩動，不失律令也。王隱《晉書》曰：荀勗與賈充，共定律令，班下施用，各加祿賜。,CTEXT,藝文類聚 ,107
刑法,釋法任情，姦佞在下，多疑少決，譬執腐索，以御奔馬，專任刑名，民不聊生，通儒達道，政乃升平，浩浩大海，百川歸之，洋洋聖化，九服仰之，春風暢物，秋霜肅殺，同則相濟，異若胡越。惟斯法則，信如四時，嚴此刑政，刑輕罪疑，霜威已振，民不敢欺。,CTEXT,藝文類聚 ,115
刑法,使臣有三品，有可以仁義化者，有可以恩惠驅者，不足以導之，則當以刑罰使之，刑罰復不足以率之，則明所以不畜，故唐堯至仁，不能容無益之子，湯武至聖，不能養無益之臣，九折臂知為良醫，吾知所以待下矣。諸吏各敬爾在位，孤推一概之平，功之宜賞，於疏必與，罪之宜戮，在親不赦，此令之行，有若皎日，於戲群司，其覽之哉。,CTEXT,藝文類聚 ,150
刑法,又《黃初六年令》曰：身輕於鴻毛，而謗重於泰山，賴蒙帝主天地之仁，違百寮之典議，赦三千之首戾，反我舊居，襲我初服，雲雨之施，焉有量哉。孤以何功，而納斯貺，富而不吝，寵至不驕者，則周公其人也。孤小人爾，深更以榮為戚，何者，將恐簡易之尤，出於細微，脫爾之愆，一朝復露也。故欲修吾往業，守吾初志，欲使皇帝恩在摩天，使孤心常存入地，將以全陛下厚德，究孤犬馬之年，此難能也。然固欲行眾之難。詩曰：德輶如毛，鮮克舉之，此之謂。,CTEXT,藝文類聚 ,206
刑法,雖忠如鬻拳，信如卞和，智如孫臏，冤如巷伯，才如史遷，達如子政，一罹刀鋸，沒世不齒，漢開改惡之路，凡為此也。故明德之君，遠度深惟，棄短就長，不苟革其政者也。魏傅幹肉刑議曰：蓋禮樂所以導民，刑罰所以威之，是故君子忌禮，而小人畏刑，雖湯武之隆，成康之盛，不專用禮樂，亦陳肉刑之法，而康哉之歌興，清廟之頌作，由此推之，肉刑之法，不當除一也。,CTEXT,藝文類聚 ,166
刑法,夫司寇作典，建三等之制，甫侯修刑，通輕重之法，叔世多變，秦并重辟，漢因循之，大魏承襲，未革其弊，大逆之誅，不差已出之女者，誠欲絕惡類於一族，然法貴得中，刑慎過制，臣以為女人有三從之義，無自專之道，出適他族，還喪父母，降其服紀，所以明外成之節，異在室之恩，父母有罪，追刑已出之女，夫黨見誅，又隨異姓之戮，一人之身，內外受辟，男不衍禍於他族，女獨嬰罰於二門，非所以哀矜蒙弱，立法之本分也。今女既嫁，則為異姓之妻，如或產育，則為他族之母，此為元惡之所輕忽，戮無辜之所重，於恩則傷孝子之心，而興嫌怨之路，臣以為在室之女，宜從父族之誅，既醮之婦，使就夫家之罰，宜定齊科，以為永制。,CTEXT,藝文類聚 ,285
刑法,律令者，政事之經，萬機之緯。又曰：鄭鑄刑書，晉作執秩，趙制國律，楚造僕區，並述法律之名，申韓之徒，各自立制。,CTEXT,藝文類聚 ,54
刑法,太古之世，民故質樸，質樸之民，宜其易化，是以中古之君子，或結繩以治，或象刑惟明，夏后肉辟，民轉姦詐，刑彌滋繁，禮亦如之，由斯言之，古之刑省，禮亦宜略，今所論辨，雖出傳記之前，天流東源不得西，景正形不得傾，自然之勢也。後世禮刑，俱失於前，先後之宜，故自有常，今夫先刑者，用其末也。曰禮禁未然之前，謂難明之禮，古人不能行也。按如所云禮嫂叔不親之屬也。非太古之禮也。所云禮者，豈此也哉。古者民少而獸多，未有所爭,CTEXT,藝文類聚 ,202
刑法,民無患則無所思，故未有君焉。後民禍多，強暴弱，於是有賢人焉。平其多少，均其有無，推逸取勞，以身先之，民獲其利，歸而樂之，樂之得為君焉。夫刑之記君也。精其筋力，民畏其強而不敢校，得為君也。恐上古未具刑罪之品，設逋亡之法，懼彼為我，而以勇力侵暴，於已能與則校，不能歸奉之，明矣。且上古之時賊耳，非所謂君也。上古雖質，宜所以為君，會當先別男女，定夫婦，分土地，班食物，此先以禮也。夫婦定而後禁淫焉。貨物正而後止竊，此後刑也。,CTEXT,藝文類聚 ,209
刑法,夫言肉刑之濟治者，荀卿所唱，班固所述，隆其趣，則曰像天地，為之惟明，察其用，則曰死刑重而生刑輕，其所馳騁，極於此矣。治則刑重，亂則刑輕。又曰：殺人者死，傷人者刑，是百王之所同，固未達夫用刑之本矣。夫死刑者，不唯殺人，妖逆是除，天地之道也。傷人者不改，斯亦妖逆之類也。如其可改，此則無取於肉刑也。且傷人殺人，皆非人性之自然也。必有由然者也。夫有由而然者，激之則淫，敦之則一，激之也者，動其利路，敦之也者，篤其質樸，故在上者議茲本要，不營奇思，行之以簡，守之以靜，大則其隆足以侔天地，中則其理可以厚民萌，下則刑罰可以無殘虐，民靜理則其化，為惡之尤者，眾之所棄，眾之所棄，則無改之驗著矣。夫死之可以有生，而欲增淫刑以利暴刑，暴刑所加，雖云懲慢之由興，有使之然，謂之宜生，生之可也。舍死析骸，又何辜耶，猶稱以滿堂而飲，有向隅哀泣，則一堂為之不樂，在上者洗濯其心，靜而民足，各得其性，何懼乎姦之不勝，乃欲斷截防轉而入死乎。,CTEXT,藝文類聚 ,406
寺碑,九土殊方，四生舛類，昏識異受，脩短共時，德表生民，不救太山之朽壤，義同列辟，豈濟欒水之淪胥，漂鹵倒戈之勢，浮江架海之力，孰不曠息相催，飛馳共盡，泡沫不足成喻，風電詎可為言，而皆遷延愛欲，馳逐生死，眷彼深塵，迷茲大夜，坐積薪於火宅，負沉石於苦海，結習靡倦，憂畏延長,CTEXT,藝文類聚 ,131
寺碑,至矣調御，行備智周，滿月為面，青蓮在眸。又《彌阤佛像銘》曰：玉蓮水開，銀花樹落，惟聖降神，拯彼沉漠。又《維衛佛像銘》曰：灼灼金容，巍巍滿月，永被人天，常留花窟。又《式佛像銘》曰：影生千葉，花成四柱，塔象單留，龕童雙舞。又《迦葉佛像銘》曰：慧雨自垂，仁風永扇，照曜白毫，半容月面，惡因有滅，善燈無變。又《釋迦文佛像銘》曰：心珠可瑩，智流方普，永變身田，長無沙鹵。帝為知仰，皆規面象，敬模螺髮，式圖輪掌，信根有五，覺枝云七，仰福靈祇，上生兜率。,CTEXT,藝文類聚 ,220
寺碑,阿閣峞●，洞房窱，似靈光之金扇，類景福之銀鋪，垂琬琰之文璫，飾琅玕之仙寶，神童戾止，亟連翩於威鳳，薩埵來遊，屢徘徊於紺馬，有識之所虔仰，無著之所招提，觀慧樓而下拜，望天街而興善。辭曰：塵沙無始，造色無先，飛蛾不息，縈蠶自纏，篋蛇未斷，藤鼠方緣，苦流長汎，愛火恆燃，髻珠孰曉，懷寶詎宣，挺茲靈覺，時惟天仙，真籍表聖，化乳稱權，寶剎千道，高翻四懸，鳳樓含日，龍臺吐煙，紫山翠羽，紅水青蓮，雪宮月殿，晨暉夜圓，宵長梵響，風遠鍾傳，仙衣有拂，靈剎無遷。,CTEXT,藝文類聚 ,223
寺碑,惟睿作聖，有縱自天，匡國庇民，再造區夏，功高伊呂，道邁桓文，雖住止域中，而神遊方外，影響妙法，咫尺天人，曉夜自分，不勞雞鶴之助，六時靡惑，非待壺箭之功，永寄將來，傳之不朽。辭曰：用分行坐，以敦戒行，苦罪祈福，傲很成敬，萬國咸亨，一人有慶，方傳自久，是用成詠。,CTEXT,藝文類聚 ,129
寺碑,伏以迦文啟聖，道冠百靈，常住置言，理高萬乘，神儀挺發，非望雲就日所追，睿識獨尊，豈生明弱言能企，鹿苑金輪，弘汲引以濟俗，鶴林雙樹，顯究竟以開氓，惜乎祇園滅影，鷲岳淪光，微辭既遙，大義如綴，自不宣遊十地，擁接九區，豈有導覺水之塞源，拯法雲於落仞，明公覽四諦之必空，悟三業之暫有，應務屈己，則仁兼旦奭，隨方申道，則慧一淨名，驅率土於福林，入蒼黔於正術。,CTEXT,藝文類聚 ,174
寺碑,竊以寶塔天飛，神龕地踊，豈惟昔代，復見茲辰，嘉彼百靈，欣斯十善，雖復紫煙旦聚，比此未儔，朱光夜上，方今知陋。,CTEXT,藝文類聚 ,54
寺碑,亮法師涅槃疏序曰：非言無以寄，言即無言之累，累言則可以息言，言息則諸見競起，所以如來，乘本願以託生，現慈力以應化，離文字以設教，忘心相以通道，欲使珉玉累價，涇渭分流，佛性開其本有之源，涅槃明其歸極之宗，非因非果，不起不作。,CTEXT,藝文類聚 ,111
仙道,蕭史，秦繆公時，善吹簫，能致白鵠孔雀，公女字弄玉，好之，以妻焉。遂教弄玉作鳳鳴，居數十年，鳳皇來止其屋，為作鳳臺，夫婦止其上，不下數年，一旦皆隨鳳皇飛去，故秦氏作鳳女祠，雍宮世有簫聲。又曰：陶公六安冶師，數行火，火一旦散上，紫色衝天，公伏冶下求哀。須臾朱雀止冶曰：安公安公，冶與天通，七月七日，迎汝以赤龍，至時，安公騎之東南上，城邑數萬人，豫祖安送之，皆辭訣。又曰：呂尚，冀州人，生而內智，豫知存亡，避紂亂，隱遼東三十年，西適，隱於南山，釣於卞谿，三年不獲魚。問曰：可以止矣。尚曰：非爾所及也。果得大鯉，有兵鈐在腹中，服澤芝地衣石髓，二百年而告亡，葬之無尸，唯有玉鈐六篇，在棺中。又曰：江妃二女，不知何許人，出遊江湄，逢鄭交甫，不知其神人也。女遂解珮與之，交甫悅愛珮，去數十步，空懷無珮，女亦不見。,CTEXT,藝文類聚 ,349
仙道,又曰：漢淮南王劉安，言神仙黃白之事，名為鴻寶萬畢三卷，論變化之道，於是八公乃詣王，授丹經及三十六水方，俗傳安之臨仙去，餘藥器在庭中，雞犬舐之，皆得飛升。又曰：赤松子，神農時雨師，服水玉，教神農，能入火自燒，至崑崙山西王母石室，隨風雨上下，炎帝少女追之，亦得仙俱去，高辛時為雨師。又曰：偓佺，采藥父也。好食松實，體毛數寸，能飛行，逐走馬，以松子遺堯，堯不服，時受服者，皆三百歲。又曰：安期生，琅耶阜鄉人，賣藥海邊，時人皆言千歲公，秦始皇請見，與語三日三夜，賜金璧數萬，出於阜鄉亭皆置去，留書，以赤玉舄一量為報。曰：復千歲，來求我於蓬萊山下，始皇遣使者數人入海，未至蓬萊山，輒風波而還，立祠阜鄉亭，海邊十處。,CTEXT,藝文類聚 ,302
仙道,又曰：負局先生，語似燕代間人，因摩鏡，輒問主人得無有疾苦者，若有，輒出紫丸赤藥與之，莫不愈，數十年後，大疫，每到戶與藥，愈者萬計，不取一錢，後止吳山絕崖，世世懸藥與人。曰：吾欲還蓬萊山，為汝曹下神水，崖頭一旦有水白色，從石間來下，服之多所愈，立祠十餘年。,CTEXT,藝文類聚 ,127
仙道,關令尹喜，周之大夫也。母氏嘗晝寢，夢天下絳綃，流繞其身，見長人語，令咽之，既覺，口有盈味，及真人生時，有雙光若日，飛遊其側，室內皆明，良久不知所在，其家陸地自生蓮華，光色鮮盛，眼有日精，姿形長雅，垂臂下膝，堂堂有天人之貌，少好學墳素，善於天文秘緯，仰看俯察，莫不洞徹，雖鬼神無以匿其真狀，老子感焉。未至九十日，關令登樓四望，見東極有紫氣西邁。喜曰：夫陽氣盡九，星宿值合，歲月並王，復九十日之外，法應有聖人經過京邑，至期，乃齋戒，其日果見老子。,CTEXT,藝文類聚 ,221
仙道,紫陽真人周義山，字委通，汝陰人也。聞有欒先生，得道在蒙山，能讀龍嶠經，乃追尋之，入蒙山，遇羨門子，乘白鹿，執羽蓋，佩青毛之節，侍從十餘玉女，君乃再拜叩頭，乞長生要訣。羨門子曰：子名在丹臺玉室之中，何憂不仙，遠越江河來，登此何索。,CTEXT,藝文類聚 ,114
仙道,聚窟洲，在西海中，洲上有大樹，與楓木相似而材芳，華葉香聞數百里，名此為反魂，叩其樹，樹亦能自聲，聲如群牛吼，聞之者皆心震神駭，伐其根心，玉釜中煮取汁，更微火熟煎之，如飴，令可丸，名曰驚精香，或名之振靈丸，或名之為反生香。又曰：崑崙山三角，一角正干北辰星輝，名曰閬風嶺，其一角正西，曰玄圃臺，其一角正東，曰崑崙宮，其一處有積金，為天墉城，面千里，城安金臺。又曰：鍾山在北海之子地，仙家數十萬，耕田種芝草，課計頃畝。風俗通曰：孝明帝時，尚書郎河東王喬，遷為葉縣令，喬月朔，常詣臺朝明帝，帝怪其來數而無車騎，密令太史候望，言其臨至時，常有雙鳧從東南飛來，因伏伺見鳧，舉羅但得一隻●，使尚方識，乃四年所賜尚書官履也。每朝，葉門下鼓，不擊自鳴，聞於京師，後天下一玉棺於廳事前。喬曰：天帝獨欲召我，沐浴寢其中，蓋便上覆，葬於城東，土自成墳，人無知之者，百姓為立祠，號葉君祠。,CTEXT,藝文類聚 ,381
仙道,旌翻玉華晦，袖轉雲光移，襲舄黃山下，投佩朱路歧。梁簡文帝仙客詩曰：漆水豈難變，桐刀乍可揮，青書長命籙，紫水芙蓉衣，高翔五岳小，低望九河微，穿池聽龍長，叱石待羊歸，酒闌時節久，桃生歲月稀。,CTEXT,藝文類聚 ,93
仙道,沐芳禱靈岳，稽首恭上玄，帝昔祈萬壽，臣今請億年，丹方緘洞府，河清時一傳，錦書飛雲字，玉簡黃金編。又《和竟陵王遊仙詩》曰：天蟜乘絳仙，螭衣方陸離，玉鑾隱雲霧，溶溶紛上馳，瑤臺風不息，赤水正漣漪，崢嶸玄圃上，聊攀瓊樹枝。又曰：朝止閶闔宮，暮宴清都闕，騰蓋隱奔星，低鑾避行月，九疑紛相從，虹旌乍升沒，青鳥去復還，高唐雲不歇，若華有餘照，淹留且晞髮。又曰：陶先生登樓不復下詩曰：側聞上士說，尺木乃騰霄，雲軿不展地，仙居多麗譙，臥待三芝秀，坐對百神朝，銜書必青鳥，嘉客信龍鑣，非止靈桃實，方見大椿凋。又《赤松澗詩》曰：松子排煙去，英靈眇難測，惟有清澗流，潺湲終不息，神丹在茲化，雲軿於此陟，願受金液方，片言生羽翼，渴就華池飲，飢向朝霞食，何時當來還，延佇清巖側。又《和劉中書仙詩》曰：殊庭不可及，風熛多異色，霞衣不待縫，雲錦不須織。,CTEXT,藝文類聚 ,361
仙道,又《沈道士館詩》曰：秦王御宇宙，漢帝恢武功，歡娛人世盡，情性猶未充，銳意三山上，託慕九霄中，既表祈年觀，復立望仙宮，寧為心好道，直由意無窮，曰余知止足，是願不須豐，遇可淹留處，便欲息微躬，山嶂遠重疊，竹樹近蒙籠，開襟濯寒水，解帶臨清風，所累非物外，為念在玄蹤，朋來挹石髓，賓至駕飛鴻，都令人徑絕，惟使雲路通，一舉陵倒景，無事適華嵩，寄言賞心客，歲暮爾來同。還丹改容質，握髓駐留年，口含千里霧，掌流五色煙，瓊漿汎金鼎，瑤池溉玉田，焂忽整龍駕，相遇鳳臺前。仙人白鹿上，隱士潛溪邊，試取西山藥，來觀東海田。石橋有舊路，靈室儼眾仙，菊潭溜餘水，丹灶起殘煙，桃花經作實，海水屢成田，逆愁歸舊里，追問斧柯年。松古無年月，鵠去復來歸，石壁藤為路，山窗雲作扉。,CTEXT,藝文類聚 ,322
仙道,藏山還採藥，有道得從師，京兆陳安世，成都李意其，玉魚傳相鶴，太一受飛龜，白日香薪寺，青泥美熟芝，山精逢照鏡，樵客值圍棋，石文如碎錦，藤苗似亂絲，蓬萊在何處，漢后欲遙祠。又《道士步虛詞》曰：洞靈尊上德，虞石會明真，要妙思玄絕，虛無養谷神，丹丘乘翠鳳，玄圃馭班麟，移災付苑吏，種杏乞山人，自此逢何世，從今復幾春，海無三尺水，山成數寸塵。又曰：東明九芝蓋，北燭五雲車，飄颻入倒景，出沒上煙霞，春泉下玉霤，青鳥向金華，漢帝看桃核，齊侯問棗花，上元應送酒，來在蔡經家。又曰：歸心遊太極，回向入無名，五香芬紫府，千燈照赤城，鳳林採桐實，春山種玉榮，夏簧三舌響，春鍾九乳鳴，絳河應遠別，黃鵠來相迎。又曰：北閣臨玄水，南宮坐絳雲，龍泥印玉策，天火練真文，上元風雨散，中天歌吹分，靈駕千尋上，空香萬里聞。又曰：地鏡階基遠，天窗影跡深，碧玉成雙樹，空青為迥林，鵲巢堪鍊石，蜂房得煮金，漢武多嬌慢，淮南不小心，蓬瀛入海底，何處可追尋。又曰：麟州一海闊，玄圃半天高，浮丘迎子晉，若士避盧遨，經餐林慮李，舊食綏山桃，成丹須竹節，刻髓用蘆刀，無妨隱士去，即是賢人逃。,CTEXT,藝文類聚 ,469
仙道,神境流精闕，仙居紫翠房，今有尋真地，邐迤麗通莊，九柱含虯重，三臺飾夜光，金輝碧海桃，玉笈紫書方，拂筵青鳥集，吹簫白鳳翔，履歸堪是鷰，石在詎非羊，煙霞四照橤，風月五名香，於茲喜臨眺，願得假霓裳。,CTEXT,藝文類聚 ,96
仙道,伊黃靈之典度，存文昌之會宮，握琁璣而布政，總四七而持綱，和日月之光曜，均節度以運行，經閶闔而出玉房，謁五岳而朝六宗，蹠崑崙而跪碣石，蹈底柱而跨太行，肘熊耳而據桐柏，分嶓冢而持外方，使織女驂乘，王良為之御，三台執兵而奉張，軒轅乘駏驉而先驅，左青龍而右觜攜，前七星而後騰蛇。,CTEXT,藝文類聚 ,135
仙道,夫何列仙玄妙，超攝生乎世表，因自然以為基，仰造化而聞道，性沖虛以易足，年緬邈其難老，爾乃呼翕九陽，抱一含元，引新吐故，雲飲露餐，違品物以長盻，妙群生而為言，爾其嘉會之仇，息宴遊栖，則昌客弄玉，洛宓江妃，觀百化於神區，覲天皇於紫微，過太華以息駕，越流沙而來歸。又《陵霄賦》曰：挾至道之容微，狹流俗之紛泹，颺余節以遠模，風扶搖而相予，削陋跡於分丘，省遊仙而投軌，凱情累以遂濟，豈時俗之云阻，判煙雲之騰躍，半天步而無旅，詠陵霄之飄飄，永終焉而弗悔，昊蒼煥而運流，日月翻其代序，下霄房之靡迄，卜良辰而復舉，陟瑤臺以投轡，步玉除而容與。,CTEXT,藝文類聚 ,263
仙道,稟華之精，食惟八石，乘龍隱淪，往來海客，若是水仙，號曰河伯。又曰：水土冰鱗，潛映洞川，赤松是服，靈蛻乘煙，吐納六氣，升降九天。絳紀山瑞，紫志川靈，金膏溢曜，玉樹含英，端巖毓泉，挹祥吐禎，彪彬仙牒，揮翕詭經。,CTEXT,藝文類聚 ,103
仙道,悠哉曠矣。宇宙之靈也。固非言象所傳，文跡可記，嘿然則後之人奚聞乎。銘曰：昔在西漢，三茅來賓，爰暨東晉，二許懷真，裁其浚井，棲道接神，允膺輔聖，錫茲符震，勝殿密響，瀉瓶楊芬，瑤宮碧簡，絢采垂文，瓊函玉檢，綺席繡巾，蘭釭烈耀，金鑪颺薰。又《茅山長沙館碑》曰：夫萬象森羅，不離兩儀所育，百法紛湊，無越三教之境，搢紱之士，飾禮容於闈閤，耿介之夫，揚旌麾於門裔。銘曰：至哉乾元，萬物資始，皇王受命，三才乃理，惟聖感神，惟神降祉，德被歌鍾，名昭圖史，友于兄弟，敬惟西宣，言追茂實，用表遺先，敢巡舊制，有革雜章，刊字弗朽，弈代留芳。又《太平山日門館碑》曰：日門館者，東霞啟暉，開巖引燭，以為名也。先是吳郡杜徵君，聲高兩代，德冠四區，教義宣流，播乎數郡，拓宇太平之東，結架菁山之北，爰以此處幽奇，別就基構，栖集有道，多歷世年。,CTEXT,藝文類聚 ,355
仙道,夫海水揚塵，幾千年而可見，天衣拂石，幾萬歲而應平，至人者，譬彼晨昏，方乎晷刻，固非俗士之所能言，寰中之所能量者也。至如不死之草，猶稱南裔，長生之樹，尚挺西崑，百紀遊龜，皆登蓮葉，千齡壽鶴，或舞松枝，假矣生民，何其夭脆，譬彼風電，同諸泡沫，琢火之歎，聞諸往賢，逝水之悲，嗟乎前聖，樵人看博，信未始乎淹留，仙客彈琴，固不移於俄頃，然而子孫皆其數世，鄉黨咸為草萊，是以志士名賢，飄然長鶩，臊羶榮利，懕●風塵，服冕乘軒，其猶桎梏，朱庭紫閤，事甚籠樊，隱淪巖洞，餐餌芝髓，忽矣身輕，俄然羽化，金繩玉版，受謁帝之符，龍駕霓裳，處仙宮之籙，法師蕭然道氣，卓矣仙才，千仞孤摽，萬頃無度，所以伊川控鶴，葉縣乘鳧，靈化無方，去還斯在。銘曰：來去三鳥，賓遊二童，然香雨上，擊磬雲中，玉粒雖軟，金膏未鎔，方流道業，濟彼昏蒙。,CTEXT,藝文類聚 ,350
忠諫,忠臣之事君也，莫先於諫。紏過正德，惟能諫之。下能言之，上能聽之，則王道光矣。上能聽，下不能言，則虛其聽。下能言，而上不能聽，則虛其言。言聽俱能，則君臣諫合，則其道光明也。諫於未形者，上也。先事而止，君違不聞。諫於已彰者，次也。出未及施，改之非後。諫於既行者，下也。行而能改，雖下猶愈。違而不諫，則非忠臣。從君所昏，是乃罪也。夫諫始於順辭，中於抗議，終於死節，以成君休，以寧社稷。順辭不從，犯顏抗議；抗議不從，則繼之以死。其能使君改過為美，社稷之安固也。《書》云：「木從繩則正，后從諫則聖。」繩直可以正木，臣忠可以正主也。,CTEXT,忠經 ,260
治學,倦立而思遠，不如速行之必至也；矯首而徇飛，不如循雌之必獲也；孤居而願智，不如務學之必達也；故君子心不苟願，必以求學；身不苟動，必以從師；言不苟出，必以博聞；是以情性合人，而德音相繼也。孔子曰：「弗學，何以行？弗思，何以得？小子勉之，斯可謂師人矣。」馬雖有逸足，而不閑輿，則不為良駿；人雖有美質，而不習道，則不為君子；故學者求習道也。若有似乎畫采，玄黃之色既著，而純皓之體斯亡。敝而不渝，孰知其素歟？子夏曰：「日習，則學不忘；自勉，則身不墮；亟聞天下之大言，則志益廣。」故君子之於學也，其不懈，猶上天之動，猶日月之行，終身亹亹，沒而後已；故雖有其才，而無其志，亦不能興其功也。志者、學之師也，才者、學之徒也，學者、不患才之不贍，而患志之不立。是以為之者億兆，而成之者無幾。故君子必立其志。《易》曰：「君子以自強不息。」,CTEXT,中論 ,358
法象,故君子之交人也，歡而不媟，和而不同；好而不佞詐，學而不虛行；易親而難媚，多怨而寡非；故無絕交，無畔朋。《書》曰：「慎始而敬終，以不困。」夫禮也者，人之急也，可終身蹈，而不可須臾離也。須臾離，則慆慢之行臻焉；須臾忘，則慆慢之心生焉；況無禮而可以終始乎！,CTEXT,中論 ,125
脩本,夫行異乎言，言之錯也，無周於智。言異乎行，行之錯也，有傷於仁。是故君子務以行前言也。人之過、在於哀死，而不在於愛生；在於悔往，而不在於懷來。喜語乎已然，好爭乎遂事，墮於今日，而懈於後旬。如斯以及於老，故野人之事，不勝其悔；君子之悔，不勝其事。孔子謂子張曰：「師，吾欲聞彼將以改此也；聞彼而不改此，雖聞何益？」故《書》舉穆公之誓，善變也。《春秋》書衛北宮括伐秦，善攝也。夫珠之含礫，瑾之挾瑕，斯其性與良工為之以純其性，若夫素然，故觀二物之既純，而知仁德之可粹也。優者取多焉，劣者取少焉，在人而已，孰禁我哉？乘扁舟而濟者，其身也安；粹大道而動者，其業也美；故《詩》曰：「追琢其章，金玉其相。勉勉我王，綱紀四方。」先民有言：明出乎幽，著生乎微。故宋井之霜，以基昇正之寒；黃蘆之萌，以兆大中之暑；事亦如之。故君子修德，始乎笄丱，終乎鮐背，創乎夷原，成乎喬嶽。《易》曰：「《升》元亨。用見大人，勿恤。南征吉。」積小致大之謂也。,CTEXT,中論 ,408
脩本,道之於人也，其簡且易耳。其修之也，非若採金攻玉之涉歷艱難也，非若求盈司利之競逐囂煩也。不要而遘，不徵而盛，四時嘿而成，不言而信，德配乎天地，功侔乎四時，名參乎日月，此虞舜、大禹之所以由匹夫登帝位，解布衣、被文采者也。故古語曰：「至德之貴，何往不遂？至德之榮，何往不成？」後之君子，雖不及行，亦將至之云耳。琴瑟鳴，不為無聽而失其調；仁義行，不為無人而滅其道。故絃絕而宮商亡，身死而仁義廢。曾子曰：「士任重而道遠，仁以為己任，不亦重乎？死而後已，不亦遠乎？」夫路不險，則無以知馬之良；任不重，則無以知人之德。君子自強其所重以取福，小人日安其所輕以取禍。,CTEXT,中論 ,274
虛道,人之為德，其猶虛器歟！器虛則物注，滿則止焉。故君子常虛其心志，恭其容貌，不以逸群之才加乎眾人之上，視彼猶賢，自視猶不足也。故人願告之而，不倦。《易》曰：「君子以虛受人。」《詩》曰：「彼姝者子，何以告之？」君子之於善道也，大則大識之，小則小識之。善無大小，咸載於心，然後舉而行之。我之所有既不可奪，而我之所無又取於人，是以功常前人而人後之也。故夫才敏過人，未足貴也；博辯過人，未足貴也；勇決過人，未足貴也；君子之所貴者，遷善懼其不及，改惡恐其有餘。故孔子曰：「顏氏之子，其殆庶幾乎！有不善，未嘗不知；知之，未嘗復行。」,CTEXT,中論 ,258
虛道,先王之禮，左史記事，右史記言，師瞽誦《詩》，庶僚箴誨，器用載銘，筵席書戒，月考其為，歲會其行，所以自供正也。昔衛武公年過九十，猶夙夜不怠，思聞訓道，命其群臣曰：「無謂我老耄而舍我，必朝夕交戒。」又作《抑》詩以自儆也。衛人誦其德，為賦《淇澳》，且曰「睿聖」。凡興國之君，未有不然者也。故《易》曰：「君子以恐懼修省。」下愚反此道也，以為己既仁矣、智矣、神矣、明矣，兼此四者，何求乎眾人？是以辜罪昭著，腥德發聞，百姓傷心，鬼神怨痛，曾不自聞，愈休如也。若有告之者，則曰：「斯事也，徒生乎子心，出乎子口。」於是刑焉、戮焉、辱焉、禍焉。不能免，則曰：「與我異德故也，未達我道故也。又安足責？」是己之非，遂初之繆，至於身危國亡，可痛矣。,CTEXT,中論 ,312
貴驗,殷紂為天子而稱獨夫，仲尼為匹夫而稱素王，盡此類也。故善釣者不易淵而殉魚，君子不降席而追道。治乎八尺之中而德化光矣。古之人謌曰：「相彼玄鳥，止于陵阪；仁道在近，求之無遠。」人情也、莫不惡謗，而卒不免乎謗，其故何也？非愛致力而不已之也，已之之術反也。謗之為名也，逃之而愈至，距之而愈來，訟之而愈多。明乎此，則君子不足為也；闇乎此，則小人不足得也。帝舜屢省，禹拜昌言，明乎此者也。厲王蒙戮，吳起刺之，闇乎此者也。、皆書名前策，著形列圖，或為世法，或為世戒，可不慎之！曾子曰：「或言予之善，予惟恐其聞；或言予之不善，惟恐過而見予之鄙色焉。」故君子服過也，非徒飾其辭而已。誠發乎中心，形乎容貌，其愛之也深，其更之也速。如追兔，惟恐不逮,CTEXT,中論 ,312
貴言,隨、和之徵發乎音聲，形乎視聽，著乎顏色，動乎身體，然後可以發而步遠，功察而治微；於是乎闓張以致之，因來以進之，審諭以明之，雜稱以廣之，立準以正之，疏煩以理之。疾而勿迫，徐而勿失，雜而勿結，放而勿逸，欲其自得之也。故大禹善治水，而君子善導人；導人必因其性，治水必因其勢；是以功無敗而言無棄也。,CTEXT,中論 ,145
貴言,鶉鳥之性善近人，飛不峻也，不速也，蹲蹲然似若將可獲也，卒至乎不可獲，是孺子之所以𨁉膝踠足而不以為弊也。,CTEXT,中論 ,51
藝紀,孔子稱「安上治民，莫善於禮」；「移風易俗，莫善於樂。」存乎六藝者，著其末節也。謂夫陳籩豆，置尊俎，執羽籥，擊鐘磬，升降趨翔，屈伸俯仰之數也，非禮樂之本也。禮樂之本也者，其德音乎！《詩》云：「我有嘉賓，德音孔昭。視民不佻，君子是則是效。我有旨酒，嘉賓式宴以敖。」此禮樂之所貴也。故恭恪廉讓、藝之情也，中和平直、藝之實也，齊敏不匱、藝之華也，威儀孔時、藝之飾也。通乎群藝之情、實者，可與論道；識乎群藝之華、飾者，可與講事。事者、有司之職也，道者、君子之業也，先王之賤藝者，蓋賤有司也。君子兼之則貴也。故孔子曰：「志於道，據於德，依於仁，游於藝。」藝者、心之使也，仁之聲也，義之象也；故禮以考敬，樂以敦愛，射以平志，御以和心，書以綴事，數以理煩。敬考則民不慢，愛敦則群生悅，志平則怨尤亡，心和則離德睦，事綴則法戒明，煩理則物不悖；六者雖殊，其致一也；其道則君子專之，其事則有司共之。此藝之大體也。,CTEXT,中論 ,395
智行,或問曰：「士或明哲窮理，或志行純篤，二者不可兼，聖人將何取？」對曰：「其明哲乎。夫明哲之為用也，乃能殷民阜利，使萬物無不盡其極者也。聖人之可及，非徒空行也，智也。伏羲作八卦，文王增其辭，斯皆窮神知化，豈徒特行善而已乎！《易離象》稱『大人以繼明照於四方』，且大人、聖人也，其餘象皆稱君子，蓋君子通於賢者也，聰明惟聖人能盡之，大才通人有而不能盡也。《書》美唐堯，『欽』『明』為先，驩兜之舉共工，四嶽之薦鯀，堯知其行，眾尚未知信也。若非堯則裔土多凶族，兆民長愁苦矣。明哲之功也如是，子將何從？」,CTEXT,中論 ,244
智行,未可與權。』孟軻曰：『子莫執中，執中無權，猶執一也。』仲尼、孟軻可謂達於權智之實者也。殷有三仁：微子介於石不終日，箕子內難而能正其志，比干諫而剖心。君子以微子為上，箕子次之，比干為下。故《春秋》大夫見殺，皆譏其不能以智自免也。且徐偃王知脩仁義，而不知用武，終以亡國。魯隱公懷讓心，而不知佞偽，終以致殺。宋襄公守節，而不知權，終以見執。晉伯宗好直，而不知時變，終以隕身。叔孫豹好善，而不知擇人，終以凶餓。此皆蹈善而少智之謂也。故《大雅》貴『既明且哲、以保其身。』夫明哲之士者，威而不懾，困而能通，決嫌定疑，辨物居方。,CTEXT,中論 ,257
譴交,民之好交游也，不及聖王之世乎？古之不交游也，將以自求乎？昔聖王之治其民也，任之以九職，紏之以八刑，導之以五禮，訓之以六樂，教之以三物，習之以六容，使民勞而不至於困，逸而不至於荒。當此之時，四海之內，進德脩業，勤事而不暇，詎敢淫心舍力、作為非務以害休功者乎？自王公至於列士，莫不成正畏，相厥職有恭，不敢自暇自逸。故《春秋外傳》曰：「天子大采朝日，與三公、九卿祖識地德；日中考政，與百官之政事，師尹惟旅、牧、相宣序民事；少采夕月，與太史、司載紏虔天刑；日入監九御，潔奉褅、郊之粢盛，而後即安。諸侯朝修天子之業命，晝考其國職，夕省其典刑，夜警其百工，使無慆淫，而後即安。卿大夫朝考其職，晝講其庶政，夕序其業，夜庀其家事，而後即安。士朝而受業，晝而講貫，夕而習復，夜而計過無憾，而後即安。」正歲使有司令於官府曰：「各修乃職，考乃法，備乃事，以聽王命。其有不恭，則邦有大刑。」由此觀之，不務交游者，非政之惡也，心存於職業而不遑也。且先王之教，官既不以交游導民，而鄉之考德，又不以交游舉賢，是以不禁其民，而民自舍之，及周之衰，而交游興矣。,CTEXT,中論 ,463
譴交,問者曰：「吾子著書，稱君子之有交，求賢交也；今稱交非古也，然則古之君子無賢交歟？」曰：「異哉！子之不通於大倫也。若夫不出戶庭，坐於空室之中，雖魑魅魍魎，將不吾覿，而況乎賢人乎？今子不察吾所謂交游之實，而難其名，名有同而實異者矣。名有異而實同者矣。故君子於是倫也，務於其實，而無譏其名。吾稱古之不交游者，不謂嚮屋漏而居也；今之好交游者，非謂長沐雨乎中路者也。古之君子因王事之閒，則奉贄以見其同僚，及國中之賢者，其於宴樂也，言仁義而不及名利，君子未命者，亦因農事之隙，奉贄以見其鄉黨同志，及夫古之賢者亦然。則何為其不獲賢交哉？非有釋王事、廢交業、遊遠邦、曠年歲者也。故古之交也近，今之交也遠；古之交也寡，今之交也眾；古之交也為求賢，今之交也為名利而已矣。,CTEXT,中論 ,325
譴交,古之立國也有四民焉：執契脩版圖，奉聖王之法，治禮義之中，謂之士；竭力以盡地利，謂之農夫；審曲直形勢，飭五材以別民器，謂之百工；通四方之珍異以資之，謂之商旅。各世其事，毋遷其業，少而習之，其心安之，則若性然而功不休也。故其處之也，各從其族，不使相奪，所以一其耳目也。不勤乎四職者，謂之窮民，役諸圜土。凡民出入行止，會聚飲食，皆有其節，不得怠荒，以妨生務，以麗罪罰。然則安有群行方外，而專治交游者乎？是故五家為比，使之相保。比有長。五比為閭，使之相憂，閭有胥。四閭為族，使之相葬，族有師。五族為黨，使之相救，黨有正。五黨為州，使之相賙，州有長。五州為鄉，使之相賓，鄉有大夫。必有聰明慈惠之人，使各掌其鄉之政教、禁令。,CTEXT,中論 ,306
譴交,正月之吉，受法于司徒，退而頒之于其州黨族閭，比之群吏，使各以教其所治之民，以考其德行，察其道藝，以歲時登。其大夫察其眾寡，凡民之有德行、道藝者，比以告閭，閭以告族，族以告黨，黨以告州，州以告鄉，鄉以告。民有罪奇衺者，比以告，亦如之。有善而不以告，謂之蔽賢，蔽賢有罰；有惡而不以告，謂之黨逆，黨逆亦有罰。故民不得有遺善，亦不得有隱惡，鄉大夫三年則大比而興賢能者，鄉老及鄉大夫群吏獻賢能之書於王，王拜受之，登於天府，其爵之命也，各隨其才之所宜，不以大司小，不以輕任重，故《書》曰：『百僚師師，百工惟時。』此先王取士官人之法也。,CTEXT,中論 ,261
譴交,故其民莫不反本而自求，慎德而積小，知福祚之來不由於人也；故無交游之事，無請託之端；心澄體靜，恬然自得；咸相率以正道，相厲以誠愨，姦說不興，邪陂自息矣。,CTEXT,中論 ,75
夭壽,昔者帝嚳已前尚矣，唐虞三代厥事可得略乎？聞自堯至於武王，自稷至於周召，皆仁人也，君臣之數不為少矣，考其年壽不為夭矣。斯非『仁者壽』之驗耶！又七十子豈殘酷者哉？顧其仁有優劣耳，其夭者惟顏回，據一顏回而多疑其餘，無異以一鉤之金，權於一車之羽。云：『金輕於羽也。』天道迂闊，闇昧難明，聖人取大略以為成法，亦安能委曲不失，毫芒無差跌乎！且夫信無過於四時，而春或不華，夏或隕霜，秋或雨雪，冬或無冰。豈復以為難哉！所謂禍者、己欲違之而反觸之者也。比干、子胥已知其必然而樂為焉！天何罪焉！天雖欲福仁，亦不能以手臂引人而亡之。非所謂無慶也。荀令以此設難，而解以槌擊燒薰，於事無施；孫氏譏比干、子胥，亦非其理也。殷有三仁，比干居一，何必啟手然後為德；子胥雖有讎君之過，猶有觀心知仁，懸首不化，固臣之節也。且夫賢人之道者，同歸而殊途，一致而百慮；或見危而授命，或望善而遐舉，或被髮而狂歌，或三黜而不去，或辭聘而山棲，或忍辱而俯就，豈得責以聖人也哉？於戲！通節之士，實關斯事，其審之云耳。,CTEXT,中論 ,433
務本,夫人君非無治為也，失所先後故也。道有本末，事有輕重，聖人之異乎人者，無他焉，蓋如此而已矣。魯桓公容貌美麗，且多技藝，然而無君才大智，不能以禮防正其母，使與齊侯淫亂不絕，驅馳道路，故《詩》刺之曰：「猗嗟名兮，美目清兮。儀既成兮，終日射侯，不出正兮。展我甥兮。」下及昭公，亦善有容儀之習，以亟其朝晉也。自郊勞至於贈賄，禮無違者。然而不恤國政，政在大夫，弗能取也。子家羈賢，而不能用也。奸大國之明禁，凌虐小國，利人之難，而不知其私，公室四分，民食其他。思莫在於公，不圖其終，卒有出奔之禍。《春秋》書而絕之曰：「公孫於齊，次於陽州。」故《春秋外傳》曰：「國君者服寵以為美，安民以為樂，聽德以為聰，致遠以為明。」又《詩》陳文王之德，曰：「惟此文王，帝度其心，貊其德音。其德克明，克明克類；克長克君，王此大邦，克順克比，比于文王，其德靡悔。既受帝祉，施于孫子。」「心能制義曰『度』」；「德政應和曰『貊』，照監四方曰『明』，施勤無私曰『類』，教誨不倦曰『長』，賞慶刑威曰『君』」；「慈和徧服曰『順』，擇善而從曰『比』，經緯天地曰『文』」。如此則為九德之美，何技藝之尚哉？,CTEXT,中論 ,478
逍遙遊,惠子謂莊子曰：「魏王貽我大瓠之種，我樹之成而實五石，以盛水漿，其堅不能自舉也。剖之以為瓢，則瓠落無所容。非不呺然大也，吾為其無用而掊之。」莊子曰：「夫子固拙於用大矣。宋人有善為不龜手之藥者，世世以洴澼絖為事。客聞之，請買其方百金。聚族而謀曰：『我世世為洴澼絖，不過數金；今一朝而鬻技百金，請與之。』客得之，以說吳王。越有難，吳王使之將。冬，與越人水戰，大敗越人，裂地而封之。能不龜手一也，或以封，或不免於洴澼絖，則所用之異也。今子有五石之瓠，何不慮以為大樽而浮乎江湖，而憂其瓠落無所容？則夫子猶有蓬之心也夫！」,CTEXT,莊子 ,255
齊物論,南郭子綦隱几而坐，仰天而噓，嗒焉似喪其耦。顏成子游立侍乎前，曰：「何居乎？形固可使如槁木，而心固可使如死灰乎？今之隱几者，非昔之隱几者也。」子綦曰：「偃，不亦善乎而問之也！今者吾喪我，汝知之乎？女聞人籟而未聞地籟，女聞地籟而未聞天籟夫！」子游曰：「敢問其方。」子綦曰：「夫大塊噫氣，其名為風。是唯无作，作則萬竅怒呺。而獨不聞之翏翏乎？山林之畏佳，大木百圍之竅穴，似鼻，似口，似耳，似枅，似圈，似臼，似洼者，似污者；激者，謞者，叱者，吸者，叫者，譹者，宎者，咬者，前者唱于而隨者唱喁。泠風則小和，飄風則大和，厲風濟則眾竅為虛。而獨不見之調調、之刁刁乎？」子游曰：「地籟則眾竅是已，人籟則比竹是已。敢問天籟。」子綦曰：「夫吹萬不同，而使其自已1也，咸其自取，怒者其誰邪！」1. 已 : 或作「己」。王孝魚點校《莊子集釋》作「己」。,CTEXT,莊子 ,363
齊物論,夫隨其成心而師之，誰獨且無師乎？奚必知代而心自取者有之？愚者與有焉。未成乎心而有是非，是今日適越而昔至也。是以無有為有。無有為有，雖有神禹，且不能知，吾獨且柰何哉！夫言非吹也。言者有言，其所言者特未定也。果有言邪？其未嘗有言邪？其以為異於鷇音，亦有辯乎，其無辯乎？道惡乎隱而有真偽？言惡乎隱而有是非？道惡乎往而不存？言惡乎存而不可？道隱於小成，言隱於榮華。故有儒、墨之是非，以是其所非，而非其所是。欲是其所非而非其所是，則莫若以明。,CTEXT,莊子 ,216
齊物論,昔者莊周夢為胡蝶，栩栩然胡蝶也，自喻適志與！不知周也。俄然覺，則蘧蘧然周也。不知周之夢為胡蝶與，胡蝶之夢為周與？周與胡蝶，則必有分矣。此之謂物化。,CTEXT,莊子 ,73
養生主,吾生也有涯，而知也无涯。以有涯隨无涯，殆已；已而為知者，殆而已矣。為善无近名，為惡无近刑。緣督以為經，可以保身，可以全生，可以養親，可以盡年。,CTEXT,莊子 ,71
人間世,孔子適楚，楚狂接輿遊其門曰：「鳳兮鳳兮，何如德之衰也！來世不可待，往世不可追也。天下有道，聖人成焉；天下無道，聖人生焉。方今之時，僅免刑焉。福輕乎羽，莫之知載；禍重乎地，莫之知避。已乎已乎，臨人以德！殆乎殆乎，畫地而趨！迷陽迷陽，無傷吾行！吾行卻曲，無傷吾足！」山木自寇也，膏火自煎也。桂可食，故伐之；漆可用，故割之。人皆知有用之用，而莫知無用之用也。,CTEXT,莊子 ,176
德充符,魯有兀者叔山無趾，踵見仲尼。仲尼曰：「子不謹，前既犯患若是矣。雖今來，何及矣？」無趾曰：「吾唯不知務而輕用吾身，吾是以亡足。今吾來也，猶有尊足者存，吾是以務全之也。夫天無不覆，地無不載，吾以夫子為天地，安知夫子之猶若是也！」孔子曰：「丘則陋矣。夫子胡不入乎？請講以所聞！」無趾出。孔子曰：「弟子勉之！夫無趾，兀者也，猶務學以復補前行之惡，而況全德之人乎！」無趾語老聃曰：「孔丘之於至人，其未邪！彼何賓賓以學子為？彼且蘄以諔詭幻怪之名聞，不知至人之以是為己桎梏邪？」老聃曰：「胡不直使彼以死生為一條，以可不可為一貫者，解其桎梏，其可乎？」無趾曰：「天刑之，安可解？」,CTEXT,莊子 ,282
大宗師,子桑戶、孟子反、子琴張三人相與友，曰：「孰能相與於無相與，相為於無相為？孰能登天遊霧，撓挑無極，相忘以生，無所終窮？」三人相視而笑，莫逆於心，遂相與友。莫然有閒，而子桑戶死，未葬。孔子聞之，使子貢往侍事焉。或編曲，或鼓琴，相和而歌曰：「嗟來桑戶乎！嗟來桑戶乎！而已反其真,CTEXT,莊子 ,135
大宗師,顏回問仲尼曰：「孟孫才，其母死，哭泣無涕，中心不戚，居喪不哀。無是三者，以善處喪蓋魯國。固有無其實而得其名者乎？回壹怪之。」仲尼曰：「夫孟孫氏盡之矣，進於知矣。唯簡之而不得，夫已有所簡矣。孟孫氏不知所以生，不知所以死，不知就先，不知就後，若化為物，以待其所不知之化已乎！且方將化，惡知不化哉？方將不化，惡知已化哉？吾特與汝其夢未始覺者邪！且彼有駭形而無損心，有旦宅而無情死。孟孫氏特覺，人哭亦哭，是自其所以乃。且也，相與吾之耳矣，庸詎知吾所謂吾之乎？且汝夢為鳥而厲乎天，夢為魚而沒於淵，不識今之言者，其覺者乎，夢者乎？造適不及笑，獻笑不及排，安排而去化，乃入於寥天一。」,CTEXT,莊子 ,285
大宗師,顏回曰：「回益矣。」仲尼曰：「何謂也？」曰：「回忘仁義矣。」曰：「可矣，猶未也。」他日復見，曰：「回益矣。」曰：「何謂也？」曰：「回忘禮樂矣。」曰：「可矣，猶未也。」他日復見，曰：「回益矣。」曰：「何謂也？」曰：「回坐忘矣。」仲尼蹴然曰：「何謂坐忘？」顏回曰：「墮肢體，黜聰明，離形去知，同於大通，此謂坐忘。」仲尼曰：「同則無好也，化則無常也。而果其賢乎！丘也請從而後也。」,CTEXT,莊子 ,187
應帝王,鄭有神巫曰季咸，知人之生死存亡，禍福壽夭，期以歲月旬日，若神。鄭人見之，皆棄而走。列子見之而心醉，歸以告壺子，曰：「始吾以夫子之道為至矣，則又有至焉者矣。」壺子曰：「吾與汝既其文，未既其實，而固得道與？」眾雌而無雄，而又奚卵焉！而以道與世亢必信，夫故使人得而相女。嘗試與來，以予示之。」明日，列子與之見壺子。出而謂列子曰,CTEXT,莊子 ,160
胠篋,將為胠篋、探囊、發匱之盜而為守備，則必攝緘、縢，固扃、鐍，此世俗之所謂知也。然而巨盜至，則負匱、揭篋、擔囊而趨，唯恐緘、縢、扃、鐍之不固也。然則鄉之所謂知者，不乃為大盜積者也？故嘗試論之，世俗之所謂知者，有不為大盜積者乎？所謂聖者，有不為大盜守者乎？何以知其然邪？昔者齊國鄰邑相望，雞狗之音相聞，罔罟之所布，耒耨之所刺，方二千餘里。闔四竟之內，所以立宗廟社稷，治邑、屋、州、閭、鄉曲者，曷嘗不法聖人哉！然而田成子一旦殺齊君而盜其國。所盜者豈獨其國邪？並與其聖知,CTEXT,莊子 ,230
胠篋,由是觀之，善人不得聖人之道不立，跖不得聖人之道不行；天下之善人少而不善人多，則聖人之利天下也少而害天下也多。,CTEXT,莊子 ,54
在宥,天下將安其性命之情，之八者，存可也；亡可也；天下將不安其性命之情，之八者，乃始臠卷、獊囊而亂天下也。而天下乃始尊之惜之，甚矣天下之惑也！豈直過也而去之邪！乃齊戒以言之，跪坐以進之，鼓歌以儛之，吾若是何哉！故君子不得已而臨邪天下，莫若無為。無為也，而後安其性命之情。故貴以身於為天下，則可以託天下；愛以身於為天下，則可以寄天下。故君子苟能無解其五藏，無擢其聰明，尸居而龍見，淵默而雷聲，神動而天隨，從容無為而萬物炊累焉。吾又何暇治天下哉！,CTEXT,莊子 ,218
在宥,崔瞿問於老聃曰：「不治天下，安藏人心？」老聃曰：「汝慎無攖人心。人心排下而進上，上下囚殺，淖約柔乎剛強。廉劌彫琢，其熱焦火，其寒凝冰。其疾俛仰之間，而再撫四海之外，其居也淵而靜，其動也縣而天。僨驕而不可係者，其唯人心乎！昔者黃帝始以仁義攖人之心，堯、舜於是乎股無胈，脛無毛，以養天下之形，愁其五藏以為仁義，矜其血氣以規法度。然猶有不勝也。堯於是放讙兜於崇山，投三苗於三峗，流共工於幽都，此不勝天下也夫！施及三王而天下大駭矣。下有桀、跖，上有曾、史，而儒、墨畢起。於是乎喜怒相疑，愚知相欺，善否相非，誕信相譏，而天下衰矣；大德不同，而性命爛漫矣；天下好知，而百姓求竭矣。於是乎釿鋸制焉，繩墨殺焉，椎鑿決焉。天下脊脊大亂，罪在攖人心。故賢者伏處大山嵁巖之下，而萬乘之君憂慄乎廟堂之上。今世殊死者相枕也，桁楊者相推也，刑戮者相望也，而儒、墨乃始離跂攘臂乎桎梏之間。意！甚矣哉！其無愧而不知恥也甚矣！吾未知聖知之不為桁楊椄槢也，仁義之不為桎梏、鑿枘也，焉知曾、史之不為桀、跖嚆矢也！故曰：『絕聖棄知而天下大治。』」,CTEXT,莊子 ,453
在宥,雲將東遊，過扶搖之枝，而適遭鴻蒙。鴻蒙方將拊髀雀躍而遊。雲將見之，倘然止，贄然立，曰：「叟何人邪？叟何為此？」鴻蒙拊髀雀躍不輟，對雲將曰：「遊。」雲將曰：「朕願有問也。」鴻蒙仰而視雲將曰：「吁！」雲將曰：「天氣不合，地氣鬱結，六氣不調，四時不節。今我願合六氣之精，以育群生,CTEXT,莊子 ,136
在宥,為之奈何？」鴻蒙拊髀雀躍掉頭曰：「吾弗知，吾弗知。」雲將不得問。又三年，東遊，過有宋之野，而適遭鴻蒙。雲將大喜，行趨而進曰：「天忘朕邪？天忘朕邪？」再拜稽首，願聞於鴻蒙。鴻蒙曰：「浮游不知所求，猖狂不知所往，遊者鞅掌，以觀無妄，朕又何知！」雲將曰：「朕也自以為猖狂,CTEXT,莊子 ,132
在宥,世俗之人，皆喜人之同乎己，而惡人之異於己也。同於己而欲之、異於己而不欲者，以出乎眾為心也。夫以出於眾為心者，曷嘗出乎眾哉！因眾以寧所聞，不如眾技眾矣。而欲為人之國者，此攬乎三王之利，而不見其患者也。此以人之國僥倖也，幾何僥倖而不喪人之國乎！其存人之國也，無萬分之一；而喪人之國也，一不成而萬有餘喪矣。悲夫！有土者之不知也！,CTEXT,莊子 ,161
天地,夫子曰：「夫道，覆載萬物者也，洋洋乎大哉！君子不可以不刳心焉。無為為之之謂天，無為言之之謂德，愛人利物之謂仁，不同同之之謂大，行不崖異之謂寬，有萬不同之謂富。故執德之謂紀，德成之謂立，循於道之謂備，不以物挫志之謂完。君子明於此十者，則韜乎其事心之大也，沛乎其為萬物逝也。若然者，藏金於山，藏珠於淵；不利貨財，不近貴富；不樂壽，不哀夭；不榮通，不醜窮；壽夭俱忘，窮通不足言矣。不拘一世之利以為己私分，不以王天下為己處顯。顯則明，萬物一府，死生同狀。」,CTEXT,莊子 ,224
天地,泰初有無，無有無名，一之所起，有一而未形。物得以生，謂之德；未形者有分，且然無間，謂之命；留動而生物，物成生理，謂之形；形體保神，各有儀則，謂之性。性修反德，德至同於初。同乃虛，虛乃大。合喙鳴，喙鳴合，與天地為合。其合緡緡，若愚若昏，是謂玄德，同乎大順。,CTEXT,莊子 ,127
天地,孝子不諛其親，忠臣不諂其君，臣子之盛也。親之所言而然，所行而善，則世俗謂之不肖子；君之所言而然，所行而善，則世俗謂之不肖臣。而未知此其必然邪！世俗之所謂然而然之，所謂善而善之，則不謂之道諛之人也。然則俗固嚴於親而尊於君邪！謂己道人，則勃然作色；謂己諛人，則怫然作色。而終身道人也，終身諛人也，合譬飾辭聚眾也，是始終本末不相坐。垂衣裳，設采色，動容貌，以媚一世，而不自謂道諛，與夫人之為徒，通是非，而不自謂眾人，愚之至也。知其愚者，非大愚也；知其惑者，非大惑也。大惑者，終身不解；大愚者，終身不靈。三人行而一人惑，所適者猶可致也，惑者少也；二人惑則勞而不至，惑者勝也。而今也以天下惑，予雖有祈嚮，不可得也。不亦悲乎！,CTEXT,莊子 ,307
天道,夫子曰：「夫道，於大不終，於小不遺，故萬物備。廣廣乎其無不容也，淵乎其不可測也。形德仁義，神之末也，非至人孰能定之！夫至人有世，不亦大乎！而不足以為之累。天下奮柄而不與之偕，審乎無假而不與利遷，極物之真，能守其本，故外天地，遺萬物，而神未嘗有所困也。通乎道，合乎德，退仁義，賓禮樂，至人之心有所定矣。」,CTEXT,莊子 ,151
秋水,秋水時至，百川灌河，涇流之大，兩涘渚崖之間，不辯牛馬。於是焉河伯欣然自喜，以天下之美為盡在己。順流而東行，至於北海，東面而視，不見水端，於是焉河伯始旋其面目，望洋向若而歎，曰：「野語有之曰『聞道百，以為莫己若』者，我之謂也。且夫我嘗聞少仲尼之聞而輕伯夷之義者，始吾弗信，今我睹子之難窮也，吾非至於子之門則殆矣，吾長見笑於大方之家。」夔憐蚿，蚿憐蛇，蛇憐風，風憐目，目憐心。,CTEXT,莊子 ,186
秋水,莊子釣於濮水，楚王使大夫二人往先焉，曰：「願以境內累矣！」莊子持竿不顧，曰：「吾聞楚有神龜，死已三千歲矣，王巾笥而藏之廟堂之上。此龜者，寧其死為留骨而貴乎，寧其生而曳尾於塗中乎？」二大夫曰：「寧生而曳尾塗中。」莊子曰：「往矣！吾將曳尾於塗中。」,CTEXT,莊子 ,122
秋水,莊子與惠子遊於濠梁之上。莊子曰：「儵魚出遊從容，是魚樂也。」惠子曰：「子非魚，安知魚之樂？」莊子曰：「子非我，安知我不知魚之樂？」惠子曰：「我非子，固不知子矣；子固非魚也，子之不知魚之樂全矣。」莊子曰：「請循其本。子曰『汝安知魚樂』云者，既已知吾知之而問我，我知之濠上也。」,CTEXT,莊子 ,137
達生,達生之情者，不務生之所無以為；達命之情者，不務知之所無奈何。養形必先之以物，物有餘而形不養者有之矣；有生必先無離形，形不離而生亡者有之矣。生之來不能卻，其去不能止。悲夫！世之人以為養形足以存生，而養形果不足以存生，則世奚足為哉！雖不足為而不可不為者，其為不免矣。,CTEXT,莊子 ,131
達生,子列子問關尹曰：「至人潛行不窒，蹈火不熱，行乎萬物之上而不慄。請問何以至於此？」關尹曰：「是純氣之守也，非知巧果敢之列。居！吾語女。凡有貌象聲色者，皆物也，物與物何以相遠？夫奚足以至乎先？是色而已。則物之造乎不形，而止乎無所化，夫得是而窮之者，物焉得而止焉！彼將處乎不淫之度，而藏乎無端之紀，遊乎萬物之所終始，壹其性，養其氣，合其德，以通乎物之所造。夫若是者，其天守全，其神無郤，物奚自入焉！夫醉者之墜車，雖疾不死。骨節與人同，而犯害與人異，其神全也，乘亦不知也，墜亦不知也，死生驚懼不入乎其胷中，是故遻物而不慴。彼得全於酒而猶若是，而況得全於天乎！聖人藏於天，故莫之能傷也。」復讎者不折鏌、干，雖有忮心者不怨飄瓦，是以天下平均。故無攻戰之亂，無殺戮之刑者，由此道也。不開人之天，而開天之天，開天者德生，開人者賊生。不厭其天，不忽於人，民幾乎以其真。,CTEXT,莊子 ,375
達生,田開之見周威公。威公曰：「吾聞祝腎學生。吾子與祝腎游，亦何聞焉？」田開之曰：「開之操拔篲以倚門庭，亦何聞於夫子！」威公曰：「田子無讓！寡人願聞之。」開之曰：「聞之夫子曰：『善養生者，若牧羊然，視其後者而鞭之。』」威公曰：「何謂也？」田開之曰：「魯有單豹者，巖居而水飲，不與民共利，行年七十而猶有嬰兒之色，不幸遇餓虎，餓虎殺而食之。有張毅者，高門、懸薄，無不走也，行年四十而有內熱之病以死。豹養其內而虎食其外，毅養其外而病攻其內，此二子者，皆不鞭其後者也。」,CTEXT,莊子 ,228
達生,梓慶削木為鐻，鐻成，見者驚猶鬼神。魯侯見而問焉，曰：「子何術以為焉？」對曰：「臣工人，何術之有！雖然，有一焉。臣將為鐻，未嘗敢以耗氣也，必齊以靜心。齊三日，而不敢懷慶賞爵祿；齊五日，不敢懷非譽巧拙；齊七日，輒然忘吾有四枝形體也。當是時也，無公朝，其巧專而外骨消；然後入山林，觀天性；形軀至矣，然後成見鐻，然後加手焉；不然則已。則以天合天，器之所以疑神者，其是與？」,CTEXT,莊子 ,182
山木,市南宜僚見魯侯，魯侯有憂色。市南子曰：「君有憂色，何也？」魯侯曰：「吾學先王之道，修先君之業，吾敬鬼尊賢，親而行之，無須臾離居，然不免於患，吾是以憂。」,CTEXT,莊子 ,76
外物,木與木相摩則然，金與火相守則流。陰陽錯行，則天地大絯，於是乎有雷有霆，水中有火，乃焚大槐。有甚憂兩陷而無所逃，螴蜳不得成，心若縣於天地之間，慰睯沈屯，利害相摩，生火甚多，眾人焚和。月固不勝火，於是乎有僓然而道盡。,CTEXT,莊子 ,106
外物,儒以《詩》、《禮》發冢。大儒臚傳曰：「東方作矣，事之何若？」小儒曰：「未解裙襦，口中有珠。《詩》固有之曰：『青青之麥，生於陵陂。生不布施，死何含珠為？』接其鬢，壓其顪，儒以金椎控其頤，徐別其頰，無傷口中珠！」,CTEXT,莊子 ,104
外物,靜然可以補病，眥搣可以休老，寧可以止遽。雖然，若是，勞者之務也，非佚者之所未嘗過而問焉。聖人之所以駴天下，神人未嘗過而問焉；賢人所以駴世，聖人未嘗過而問焉；君子所以駴國，賢人未嘗過而問焉；小人所以合時，君子未嘗過而問焉。,CTEXT,莊子 ,110
讓王,堯以天下讓許由，許由不受。又讓於子州支父，子州支父曰：「以為我天子，猶之可也。雖然，我適有幽憂之病，方且治之，未暇治天下也。」夫天下至重也，而不以害其生，又況他物乎！唯無以天下為者，可以託天下也。,CTEXT,莊子 ,98
讓王,舜讓天下於子州支伯，子州支伯曰：「予適有幽憂之病，方且治之，未暇治天下也。」故天下大器也，而不以易生，此有道者之所以異乎俗者也。,CTEXT,莊子 ,64
讓王,韓、魏相與爭侵地。子華子見昭僖侯，昭僖侯有憂色。子華子曰：「今使天下書銘於君之前，書之言曰：『左手攫之則右手廢，右手攫之則左手廢，然而攫之者必有天下。』君能攫之乎？」昭僖侯曰：「寡人不攫也。」子華子曰：「甚善！自是觀之，兩臂重於天下也，身亦重於兩臂。韓之輕於天下亦遠矣，今之所爭者，其輕於韓又遠。君固愁身傷生以憂戚不得也！」僖侯曰：「善哉！教寡人者眾矣，未嘗得聞此言也。」子華子可謂知輕重矣。,CTEXT,莊子 ,196
讓王,楚昭王失國，屠羊說走而從於昭王。昭王反國，將賞從者，及屠羊說。屠羊說曰：「大王失國，說失屠羊；大王反國，說亦反屠羊。臣之爵祿已復矣，又何賞之言？」王曰：「強之！」屠羊說曰：「大王失國，非臣之罪，故不敢伏其誅；大王反國，非臣之功，故不敢當其賞。」王曰：「見之！」屠羊說曰：「楚國之法，必有重賞大功而後得見。今臣之知不足以存國，而勇不足以死寇。吳軍入郢，說畏難而避寇，非故隨大王也。今大王欲廢法毀約而見說，此非臣之所以聞於天下也。」王謂司馬子綦曰：「屠羊說居處卑賤而陳義甚高，子綦為我延之以三旌之位。」屠羊說曰：「夫三旌之位，吾知其貴於屠羊之肆也；萬鍾之祿，吾知其富於屠羊之利也。然豈可以食爵祿而使吾君有妄施之名乎！說不敢當，願復反吾屠羊之肆。」遂不受也。,CTEXT,莊子 ,326
讓王,孔子謂顏回曰：「回來！家貧居卑，胡不仕乎？」顏回對曰：「不願仕。回有郭外之田五十畝，足以給饘粥；郭內之田十畝，足以為絲麻；鼓琴足以自娛；所學夫子之道者足以自樂也。回不願仕。」孔子愀然變容曰：「善哉回之意！丘聞之：『知足者不以利自累也，審自得者失之而不懼，行修於內者無位而不怍。』丘誦之久矣，今於回而後見之，是丘之得也。」,CTEXT,莊子 ,160
齊物論,非彼無我，非我無所取。是亦近矣，而不知其所為使。若有真宰，而特不得其眹。可行已信，而不見其形，有情而無形。百骸、九竅、六藏，賅而存焉，吾誰與為親？汝皆說之乎？其有私焉？如是皆有，為臣妾乎，其臣妾不足以相治乎。其遞相為君臣乎，其有真君存焉。如求得其情與不得，無益損乎其真。一受其成形，不亡以待盡。與物相刃相靡，其行盡如馳，而莫之能止，不亦悲乎！終身役役而不見其成功，苶然疲役而不知其所歸，可不哀邪！人謂之不死，奚益？其形化，其心與之然，可不謂大哀乎？人之生也，固若是芒乎！其我獨芒，而人亦有不芒者乎！,CTEXT,莊子 ,249
齊物論,天下莫大於秋豪之末，而大山為小；莫壽乎殤子，而彭祖為夭。天地與我並生，而萬物與我為一。既已為一矣，且得有言乎？既已謂之一矣，且得無言乎？一與言為二，二與一為三。自此以往，巧歷不能得，而況其凡乎！故自無適有，以至於三，而況自有適有乎！無適焉，因是已。,CTEXT,莊子 ,124
人間世,顏闔將傅衛靈公大子，而問於蘧伯玉曰：「有人於此，其德天殺。與之為無方，則危吾國；與之為有方，則危吾身。其知適足以知人之過，而不知其所以過。若然者，吾奈之何？」蘧伯玉曰：「善哉問乎！戒之慎之，正汝身也哉！形莫若就，心莫若和。雖然，之二者有患。就不欲入，和不欲出。形就而入，且為顛為滅，為崩為蹶。心和而出，且為聲為名，為妖為孽。彼且為嬰兒，亦與之為嬰兒；彼且為無町畦，亦與之為無町畦；彼且為無崖，亦與之為無崖。達之，入於無疵。汝不知夫螳蜋乎？怒其臂以當車轍，不知其不勝任也，是其才之美者也。戒之慎之！積伐而美者以犯之，幾矣。汝不知夫養虎者乎？不敢以生物與之，為其殺之之怒也；不敢以全物與之，為其決之之怒也。時其飢飽，達其怒心。虎之與人異類而媚養己者，順也；故其殺者，逆也。夫愛馬者，以筐盛矢，以蜄盛溺。適有蚉虻僕緣，而拊之不時，則缺銜、毀首、碎胸。意有所至，而愛有所亡，可不慎邪！」,CTEXT,莊子 ,389
大宗師,何謂真人？古之真人，不逆寡，不雄成，不謨士。若然者，過而弗悔，當而不自得也。若然者，登高不慄，入水不濡，入火不熱。是知之能登假於道也若此。,CTEXT,莊子 ,69
大宗師,古之真人，其寢不夢，其覺無憂，其食不甘，其息深深。真人之息以踵，眾人之息以喉。屈服者，其嗌言若哇。其耆欲深者，其天機淺。,CTEXT,莊子 ,60
駢拇,故嘗試論之，自三代以下者，天下莫不以物易其性矣。小人則以身殉利，士則以身殉名，大夫則以身殉家，聖人則以身殉天下。故此數子者，事業不同，名聲異號，其於傷性以身為殉，一也。臧與穀，二人相與牧羊，而俱亡其羊。問臧奚事，則挾筴讀書；問穀奚事，則博塞以遊。二人者，事業不同,CTEXT,莊子 ,131
駢拇,吾所謂臧者，非仁義之謂也，臧於其德而已矣；吾所謂臧者，非所謂仁義之謂也，任其性命之情而已矣；吾所謂聰者，非謂其聞彼也，自聞而已矣；吾所謂明者，非謂其見彼也，自見而已矣。夫不自見而見彼，不自得而得彼者，是得人之得而不自得其得者也，適人之適而不自適其適者也。夫適人之適而不自適其適，雖盜跖與伯夷，是同為淫僻也。余愧乎道德，是以上不敢為仁義之操，而下不敢為淫僻之行也。,CTEXT,莊子 ,181
在宥,何謂道？有天道，有人道。無為而尊者，天道也；有為而累者，人道也。主者，天道也；臣者，人道也。天道之與人道也，相去遠矣，不可不察也。,CTEXT,莊子 ,65
天地,子貢卑陬失色，頊頊然不自得，行三十里而後愈。其弟子曰：「向之人何為者邪？夫子何故見之變容失色，終日不自反邪？」曰：「始以為天下一人耳，不知復有夫人也。吾聞之夫子：『事求可、功求成、用力少、見功多者，聖人之道。』今徒不然。執道者德全，德全者形全，形全者神全。神全者，聖人之道也。託生與民並行，而不知其所之，汒乎淳備哉！功利、機巧，必忘夫人之心。若夫人者，非其志不之，非其心不為。雖以天下譽之，得其所謂，謷然不顧；以天下非之，失其所謂，儻然不受。天下之非譽，無益損焉，是謂全德之人哉！我之謂風波之民。」反於魯，以告孔子。孔子曰：「彼假修渾沌氏之術者也：識其一，不知其二；治其內，而不治其外。夫明白入素，無為復朴，體性抱神，以遊世俗之間者，汝將固驚邪？且渾沌氏之術，予與汝何足以識之哉！」,CTEXT,莊子 ,341
天道,是故古之明大道者，先明天而道德次之，道德已明而仁義次之，仁義已明而分守次之，分守已明而形名次之，形名已明而因任次之，因任已明而原省次之，原省已明而是非次之，是非已明而賞罰次之。賞罰已明而愚知處宜，貴賤履位，仁賢不肖襲情，必分其能，必由其名。以此事上，以此畜下，以此治物，以此修身，知謀不用，必歸其天，此之謂太平，治之至也。,CTEXT,莊子 ,161
天運,吾又奏之以無怠之聲，調之以自然之命，故若混逐叢生，林樂而無形；布揮而不曳，幽昏而無聲。動於無方，居於窈冥；或謂之死，或謂之生；或謂之實，或謂之榮；行流散徙，不主常聲。世疑之，稽於聖人。聖也者，達於情而遂於命也。天機不張而五官皆備，此之謂天樂，無言而心說。故有焱氏為之頌曰：『聽之不聞其聲，視之不見其形，充滿天地，苞裏六極。』汝欲聽之而無接焉，而故惑也。樂也者，始於懼，懼故祟；吾又次之以怠，怠故遁；卒之於惑，惑故愚；愚故道，道可載而與之俱也。,CTEXT,莊子 ,221
天運,老子曰：「然。使道而可獻，則人莫不獻之於其君；使道而可進，則人莫不進之於其親；使道而可以告人，則人莫不告其兄弟；使道而可以與人，則人莫不與其子孫。然而不可者，無佗也，中無主而不止，外無正而不行。由中出者，不受於外，聖人不出；由外入者，無主於中，聖人不隱。名，公器也，不可多取。仁義，先王之蘧廬也，止可以一宿而不可以久處，覯而多責。古之至人，假道於仁，託宿於義，以遊逍遙之虛，食於苟簡之田，立於不貸之圃。逍遙，無為也；苟簡，易養也；不貸，無出也。古者謂是采真之遊。,CTEXT,莊子 ,231
繕性,古之治道者，以恬養知；知生而無以知為也，謂之以知養恬。知與恬交相養，而和理出其性。夫德，和也；道，理也。德無不容，仁也；道無不理，義也；義明而物親，忠也；中純實而反乎情，樂也；信行容體而順乎文，禮也。禮樂遍行，則天下亂矣。彼正而蒙己德，德則不冒，冒則物必失其性也。,CTEXT,莊子 ,132
山木,明日，弟子問於莊子曰：「昨日山中之木，以不材得終其天年；今主人之鴈，以不材死。先生將何處？」莊子笑曰：「周將處夫材與不材之間。材與不材之間，似之而非也，故未免乎累。若夫乘道德而浮游則不然。無譽無訾，一龍一蛇，與時俱化，而無肯專為；一上一下，以和為量，浮游乎萬物之祖；物物而不物於物，則胡可得而累邪！此黃帝、神農之法則也。若夫萬物之情，人倫之傳，則不然。合則離，成則毀，廉則挫，尊則議，有為則虧，賢則謀，不肖則欺，胡可得而必乎哉？悲夫！弟子志之，其唯道德之鄉乎！」,CTEXT,莊子 ,231
山木,君曰：「彼其道幽遠而無人，吾誰與為鄰？吾無糧，我無食，安得而至焉？」市南子曰：「少君之費，寡君之欲，雖無糧而乃足。君其涉於江而浮於海，望之而不見其崖，愈往而不知其所窮。送君者皆自崖而反，君自此遠矣。故有人者累，見有於人者憂。故堯非有人，非見有於人也。吾願去君之累，除君之憂，而獨與道遊於大莫之國。方舟而濟於河，有虛船來觸舟，雖有惼心之人不怒；有一人在其上，則呼張歙之；一呼而不聞，再呼而不聞，於是三呼邪，則必以惡聲隨之。向也不怒而今也怒，向也虛而今也實。人能虛己以遊世，其孰能害之！」,CTEXT,莊子 ,242
山木,異日，桑雽又曰：「舜之將死，真泠禹曰：『汝戒之哉！形莫若緣，情莫若率。緣則不離，率則不勞；不離不勞，則不求文以待形；不求文以待形，固不待物。』」,CTEXT,莊子 ,72
山木,莊周反入，三月不庭。藺且從而問之：「夫子何為頃間甚不庭乎？」莊周曰：「吾守形而忘身，觀於濁水而迷於清淵。且吾聞諸夫子曰：『入其俗，從其俗。』今吾遊於雕陵而忘吾身，異鵲感吾顙，遊於栗林而忘真，栗林虞人以吾為戮，吾所以不庭也。」,CTEXT,莊子 ,112
讓王,古之得道者，窮亦樂，通亦樂。所樂非窮通也，道德於此，則窮通為寒暑風雨之序矣。故許由娛於潁陽，而共伯得乎共首。,CTEXT,莊子 ,54
讓王,湯又讓瞀光曰：「知者謀之，武者遂之，仁者居之，古之道也。吾子胡不立乎？」瞀光辭曰：「廢上，非義也；殺民，非仁也；人犯其難，我享其利，非廉也。吾聞之曰：『非其義者，不受其祿；無道之世，不踐其土。』況尊我乎！吾不忍久見也。」乃負石而自沈於廬水。,CTEXT,莊子 ,120
諫諍,三藩未變以前，聖祖偶思營建。時相國李文勤公掌邦計，詢以有款項可動否，奏云：「戶部無可動之項。」事遂止。未幾，吳三桂叛，上以帑項空虛為憂。又奏云：「戶部存項敷用。」上詰以前語，乃正色對曰：「部帑原備緩急之需，若平日耗於土木，緩急將何以支？」上頷之。,WIKI,清稗類鈔,123
諫諍,黃陂姚撫部締虞，康熙戊午以禮科給事中主考江西還，奏免江西逋賦二百十餘萬。初，憲臣艾元徵請禁科道風聞言事，進言者日少。姚抗疏，請聖祖檢閱世祖朝言官章奏如何謇諤，令相率以軟熟為風，恐平時無以作其敢言之氣，臨事必無肯為皇上盡忠者。頃之，聖祖御乾清門，召諭曰：「朕親政以來，諸臣何嘗以言獲罪？」對曰：「上即不譴言官，但有此處分條例，諸臣方跼蹐畏罪，誰復肯發奸指佞者？」聖祖色霽，因曰：「人臣論事，當擇其大者遠者，如魏象樞彈程汝璞，亦是風聞，已而鞫問得實，蓋本朝原未有風聞之禁也。」將退，詔以所言宣付史館。尋出撫四川，請罷蜀中采木之役。,WIKI,清稗類鈔,263
諫諍,康熙中，滿洲某科給事中圖爾泰，與明珠同族，不善其所為。嘗劾奏滿臣權重，漢六部九卿奉行文書而已，滿人謦欬，無敢違者，殊非立政之體。以此忤權臣，謫黑龍江。圖素尚理學，於戍所自置周程四先生祠，朝夕禮拜，人笑之，不顧也。,WIKI,清稗類鈔,106
諫諍,韓城張司寇廷樞自擢九列，即以直諫任事著聲。其始長刑部而罷也，以提督九門陶和氣勢燄方熾，司寇齊世武阿附之，摭其讎人，死刑獄，張持不可，因此譖張。踰年，聖祖燭其姦，誅和氣，投世武於荒，乃思張，以司空徵，既至，改司寇。張感上灼知，益以國是自任，而眾亦知上信張，凡部事，主斷者十之七九；廷議待決者，亦過半焉。,WIKI,清稗類鈔,150
諫諍,會額魯特數擾邊，上使尚書富寧安等往征之，已擊走矣，領兵大臣尚擬進勦，各省捐饟捐馬者皆起。劉上封事曰：「澤旺阿刺蒲坦，小醜也。侵擾哈密，小警也。請無用兵。」又密陳六事，略言：「臣老人也，報皇上之日無幾，敢冒死以陳。從來與庸主言，非發露其詳不可；與聖主言，則引其端而已悟。皇上，聖主也。臣不敢多言，敢以六事進：重內地勿勤遠略；謹喜怒而慎用人；覈名實以重國本。」尋以年垂八十請老，上令赴大軍駐所周閱，詳議具奏。劉抵營，仍疏請屯哈密以東，兵毋輕出。又以病乞休，詔責其憚遠涉，令還巡撫任。後數月，休致入京，下刑部議，以阻撓軍務當絞，命發往博爾丹處種地，時年八十一矣。子熾，請隨侍。劉笑止之，曰：「人死道路，與家庭何異？汝自歸，耕田讀書，無我慮。」居喀爾三年，上諭廷臣曰：「劉蔭樞，忠臣也，但書生，不知兵耳。」詔還京，復其官，與千叟宴。雍正癸卯，世宗召見慰問，賜金，遺之歸。旋卒於家。,WIKI,清稗類鈔,386
諫諍,雍正乙卯，御史曹一士請寬比附妖言之獄，並挾仇誣告之文。疏云：「比年以來，小人不識兩朝所以誅殛大憝之故，往往挾睚眦之怨，借影響之詞，攻訐詩書，指摘字句。有司見事生風，多方窮鞫，或致波累師友，株連親故，破家亡命，甚可憫也。臣愚以為井田封建，不過迂儒之常談，不可以為生今反古；述懷詠史，不過詞人之習態，不可以為援古刺今。即有序跋偶遺紀年，亦或草茅一時失檢，非必果懷悖逆，敢於明布篇章。」云云。然則當時有言井田封建或感懷詠史者，乃至著述序跋不錄時王年號者，皆科大逆不道罪矣。又言牧民之吏，有賢有能，不可偏廢，今督撫薦舉，往往舍賢而尚能，故明作有功之意多，惇大成裕之意少。,WIKI,清稗類鈔,281
諫諍,雍正間，田文鏡劾河南屬吏黃振國、汪諴、邵言綸等，直督李紱言其冤，欽使往按驗，還奏文鏡所劾是。御史謝濟世又劾文鏡貪黷，奏入，與紱語多同，上疑焉，命九卿科道集刑部訊交關狀。謝辨無有，而刑部尚書勵杜訥曰：「是當刑訊。」御史永豐陳學海在班中，忽起走庭中，北向大言曰：「與謝某交通者，我也。」大臣皆愕然。陳故以部郎從欽使河南，得文鏡欺罔狀，又為奏爭不能得，歸嘗發憤為同僚言之者也。大臣將以聞，請并訊。謝則曰：「文鏡之惡，中外皆知。濟世讀孔孟書，粗識大義，不忍視姦人罔上，以冒死以聞，必欲究指使者，乃獨有孔子、孟子耳。」拷掠急，復大呼聖祖仁皇帝，王大臣皆瞿然起立，乃罷訊。入告曰：「是狂生，妄欲為忠臣，口刺刺稱孔孟不休，終不言指使者。」世宗意亦解，曰：「是欲為忠臣，且令從軍。」遂命往阿爾泰軍前效力。乾隆朝，復再起，再被劾，卒獲超雪，放歸。學海得無事，然明年，卒以告病驗不實，亦遣戍去。,WIKI,清稗類鈔,387
諫諍,天台齊周華為召南猶子，以刊印呂留良書籍受極刑。其救呂疏稿中有云：「浙省呂留良，生於有明之季，延至我朝，著書立說，廣播四方。其胸中膠於前代，敢妄為記撰，托桀犬以吠堯。夫堯不可吠而不吠堯，恐無以成為桀之犬，故偏見甘效頑民，而世論共推義士。又以其書能闡發聖賢精蘊，尊為理學者有之，實未知其有日記之說。伏讀上諭，日以改過望天下之人，故寬曾靜於法外。臣思呂留良、呂葆中逝世已久，即有歸仁說，作於冥冥中，臣已不得而見。第其子孫以祖父餘孽，一旦罹於獄中，其悔過遷善趨於自新之路，必有較曾靜為尤激切者。夫曾靜現在叛逆之徒，尚邀赦宥之典，豈呂留良以死後之空言，早為聖祖所赦宥者，獨不可貸其一門之罪乎？」,WIKI,清稗類鈔,292
諫諍,乾隆初，高宗下詔求言，一時臺諫，以吳南溪為最。吳名煒，歙縣人，面黧黑，寡言笑，嘗劾訥欽，為世所稱。曾有保護聖躬一摺，上切責之，召詢張文和。文和讀疏訖，口嘖嘖稱羨，遂有欲於鞾中取物狀，上詢之，文和曰：「臣欽取筆附名於摺尾也。」上乃釋然。,WIKI,清稗類鈔,117
諫諍,高宗晚歲，恣意游畋，特建避暑山莊於熱河。一日，游至蒼石，四顧茂林修竹，綠草如茵，清風習習，幾不知監暑之至矣。顧謂某侍衛武員曰：「此間氣候溫淑，大勝京都，洵無愧避暑山莊也。」侍衛對曰：「誠是。此陛下就宮內言耳，若外間城市極狹，房屋亦低，小民半多蝸處其中，且戶灶銜接，炎暾之盛，十倍京師，故民間有諺日『皇帝之莊真避暑，百姓仍是熱河也。』」高宗不懌，亟揮之使出。,WIKI,清稗類鈔,178
諫諍,洪稚稚名亮吉，長身火色，性超邁，歌呼飲酒，怡怡然。每興至，凡朋儕所為，皆掣亂之為笑樂。至論當世大事，則目直視，頸發赤，以氣加人，人不能堪。會有與稚存先後起官者，朱文正公珪並譽之，稚存大怒，以為輕己，遂悒悒不樂，復乞病，行有日矣。時川陝賊未靖，頗欲有所獻替，顧編檢例不奏事，乃上書成親王暨當事大僚言時事，冀轉奏。謂故貝子福康安所過繁費，州縣吏以供億致虛帑藏；故相和珅枋國時，達官清選，多屈膝門下，列官中外者四十餘人。末復指斥乘輿，有群小熒惑視朝稍晏語。成親王以聞，有旨召問，軍機大臣即日覆奏，落職，交刑部治罪，就逮西華門外部虞司。群議洶洶，謂且以大不敬伏法。趙懷玉見其縲絏藉藁坐，大哭，投於地，不能言，稚存笑謂懷玉曰：「味辛，今見稚存死耶，何悲也。」頃之，承審大臣至，有旨，不用刑。稚存聞宣，感動大哭，自引罪。坐身列侍從用疑似語謗君父，大不敬，議斬立決。奏上，免死，戍伊犁。將軍某妄測聖意，奏請俟其至斃以法，先發後聞。得旨嚴飭，不行。,WIKI,清稗類鈔,416
諫諍,稚存謫戍伊犁之明年，即奉旨釋回。赦下之次日，朱文正公珪入見，仁宗手洪書示朱，朱跽捧以觀，則見御筆署其首四字，曰：「座右良箴。」朱頓首泣曰：「臣所鬱結於中，久而不敢言者，至今日而皇上乃自行之，臣負皇上多矣，尚何言！」伏地久之始起。,WIKI,清稗類鈔,114
諫諍,汪如淵，秀水人，嘗任御史。楊御史世英與滿御史某互劾，楊語頗直，仁宗兩黜之。汪上疏救楊，上以其蹈有明臺諫陋習，令改刑曹。,WIKI,清稗類鈔,59
諫諍,榮恪郡王綿億，榮純親王子也。純王少聰邁，嫻習騎射滿言，高宗甚鍾愛之。純王早薨，而王孱弱，仁宗因令行走乾清門，以習勞勩，然其疾終不愈也。自幼喜讀書，朗通經史，如瓶瀉水，周秦諸子亦能背誦不遺。遇大節，尤侃侃。嘉慶癸酉天理教匪林清之變，王方扈從。聞變，泫然曰：「上為吾輩何人，即論親誼，亦當代分其憂，況萬乘之尊乎？」因請獨對，勸上速回京師，以維人心。仁宗首肯，即日迴鑾，自此益重視王。嘗曰：「朕諸姪中，惟綿億骨肉情尤篤也。」逾年，以勞瘵卒。,WIKI,清稗類鈔,217
諫諍,董文恭、曹文正皆為嘉、道大臣。嘉慶癸酉，林清遣其徒黨入宮為亂，時仁宗幸熱河，聞變，近臣請暫駐蹕，文恭力請回鑾，繼以涕泣。而文正在京，鎮之以靜，幾甸遂安。時人有聯云：「庸庸碌碌曹丞相，哭哭啼啼董太師。」其時文恭適加太子太師銜，文恭對人笑曰：「賤姓不佳之至。」,WIKI,清稗類鈔,128
諫諍,嘉慶癸酉，林清以七十七人入禁門，智勇親王放銃卻之。事既定，有議築圓明園宮牆高厚者，有議增圓明園兵額者，高郵王文簡公意不謂然，乃具疏上言。仁宗大動容，召對良久，乃罷。諭軍機大臣曰：「王引之乃能言人之所不敢言。」,WIKI,清稗類鈔,104
諫諍,莫寶齋晉任倉場侍郎時，因常州武弁旗丁與州縣互控，牽涉多人，侍郎潤祥議交刑部審訊，莫議咨交兩江總督就近鞫之。潤持不可，莫不為屈，遂各執奏陳辨上前，仁宗卒從莫議。通州倉場署，滿、漢兩寮各榜「和衷報國」四字，乃仁宗綸音，為莫立也。,WIKI,清稗類鈔,112
諫諍,道光癸卯春，御史高要蘇廷魁抗疏數千言，大旨以時政乖迕，歸過樞相穆彰阿輩，立請罷黜，而勸宣宗下罪己之詔，開直諫之門。語切至，多所指斥。宣宗覽奏動容，特旨嘉獎。,WIKI,清稗類鈔,78
諫諍,杜文正公受田為文宗師傅，文宗四歲時，即從之讀。登極後，敬禮弗衰，凡所敷陳，皆報可。歷朝積習均重滿輕漢，至咸豐朝獨信任曾、左諸人，削平大難，文正之力也。文宗嬖孝欽后甚，欲廢孝貞后而立之。故事，凡冊封皇后，須六部尚書簽押。時文正為某部尚書，帝憚之，先事商焉。文正力諫，援古證今，申言寵妾滅嫡之禍，帝默然。由是得罪孝欽，遂拜查辦河工之命，蓋遠之也。文正陛辭時，抱帝膝，力陳廢后之不可，至泣下，帝為感動，議遂寢。,WIKI,清稗類鈔,202
諫諍,凡恭上列聖列后冊寶，必齎送盛京太廟尊藏，實錄、玉牒修竟亦如之。其齎送也，除道千七百里，具警蹕如儀，餐宿皆建蘆殿，隨扈官校數千人，例發帑金十四萬，下各州縣具供張。有司或陰以應領之帑賄上官，而自斂於民，數且倍蓗，上官為所餌，弗能禁也。於是上下交征，視大差為利藪，民用重困。咸豐壬子，宣宗升祔禮成，有詔以明年三月恭迓冊寶入陪都，時南皮張太常鑅方以奉天丞兼督學政，適歲饑，奉旨煮粥賑之，所見饑民，僅存皮骨，乃太息曰：「是尚能供大差耶！且實錄將告成，盍展典至秋，併為一次。」遂草疏約當道會奏，皆揜耳不樂聞，而筦尹事者且來力沮，憤甚。恐專疏多掣肘者，乃以摺稿寄門下士御史李鶴年，未兩旬，特旨改期秋八月，與實錄同送。當事心知張所為，不敢爭也。後顯廟實錄成，亦援前案以行。,WIKI,清稗類鈔,328
諫諍,咸豐戊午，英艦侵天津，舉朝倉惶，無所為計。桃源尹杏農侍御獨疏陳戰守機宜，先後八九上，謂萬不宜和，而樞臣主和甚力，卒格不行。最後疏上，奉命隨同王大臣會議，尹侃侃與鄭親王端華抗辨，不稍詘，由是權貴益側目，卒藉科場案去之。同治時再起，治軍河南，官河陝汝道，多惠政。歿後入祀名宦，治績宣付國史館，列循吏傳。,WIKI,清稗類鈔,149
諫諍,李棠階尚書正學名臣，存心極恕，嫉惡甚嚴。勝保以陝西軍敗逮問，中外大臣因發年歷年貪污實跡，將置重典，而政府頗欲援議功之條，李無以難也。一日獨對，據河南原籍所見實陳之，特旨賜勝自盡。馬伯樂在武陟與李同主書院，偶宴集，座客新自皖、豫來者，敘及勝軍。因言捻由光州西趨，劫官家兩女，以老婦守之，禁勿犯，勒令具贖，議未及而勝軍至，兩女卒皆歸勝。李勃然曰：「大臣乃盜賊之不若乎？」因中席不歡而散。,WIKI,清稗類鈔,191
諫諍,自擇立德宗之策定，朝臣紛紛竊議，有責李鴻藻之縮朒畏葸者，有責李鴻章阿附取容者，顧事已至此，遂亦相忍不言。內閣侍讀學士廣安以為今日之舉，太后不立孫而立子，實開愛新覺羅氏未有之奇，此後必有變局，乃抗疏言之。其略曰「大行皇帝沖齡御極，蒙兩宮垂簾勵治十有三載，天下底定。詎意皇嗣未舉，一旦龍馭上賓，幸賴兩宮擇繼咸宜，以皇上繼文宗顯皇帝為子，俟嗣皇帝生子，即繼大行皇帝為嗣，計之萬全，未有過此者。惟嘗讀《宋史》，竊有感焉。昔太祖遵母后命，傳弟而不傳子，厥後太宗偶因趙普一言，傳子竟未傳姪，是廢母后成命，遂啟無窮駁斥。使當當日后以詔命鑄成鐵券，趙普安得一言間之。我皇上將來生有聖子，自必承繼大行皇帝為嗣，第恐事久年湮，或有以普言引用，請頒立鐵券作奕世良謨」云云。廷旨以其冒昧瀆陳，斥之。,WIKI,清稗類鈔,337
諫諍,吳柳堂侍御名可讀，甘肅人。道光戌進士，授主事，轉御史，以劾成祿言激，左遷吏部主事。操行清潔，不附權。光緒己卯，穆宗梓宮永遠奉安，吳乞派隨扈行禮。至薊州，遂密奏穆宗立後事，自盡於所居之寺中。摺上，孝欽后批云：「以死建言，孤忠可憫。」,WIKI,清稗類鈔,115
諫諍,時宗室某甲設賭局於皇成內，有旗人某乙者，亦世家子，以飲博傾其家，貧無立錐。一日，博偶贏，往索博通，竟被毆死。其尸暴露城隅者二十餘日，無為收斂者，官亦畏某甲勢，不敢過問。劉乃上疏言其事，略謂：「某甲託體天家，勢焰熏灼，某乙何人，而敢貿然往犯重威，攢毆致死，固由自取。某甲以天潢貴冑，區區殺一平人，理勢應爾，臣亦不敢干預。惟念聖朝怙冒之仁，草木鳥獸，咸沾恩澤。而某乙尸骸暴露，日飽烏鳶，揆以先王澤及枯骨之義，似非盛世所宜。合無飭下地方官檢視掩埋，似亦仁政之丁端也。」,WIKI,清稗類鈔,231
諫諍,眾始別議致書京中言路，乞援手。於時陝人官西臺者稱極盛，南鄭王炳、朝邑劉錫金、清澗王憲曾、平利余上華、三原梁經先，凡五人。梁於咸豐時為禮部郎，庚申之變，棄官潛逃回籍，鄉人皆薄之，及是，公函遍致四人而不及梁。上華者，其先固鄂人，與巡撫論鄉誼，交頗昵，得書則語諸人曰：「紳士與大吏訌，言官更劾大吏，是愈激之怒也。萬一擊之不中，彼將更肆虐，如之何？寧少緩焉，吾先以私書為之調停，苟彼知懼而悔，又何必深責乎。」眾韙其言，從之，而不知上華之別有陰謀也。上華既以言慰諸人，則亟馳書陝撫，並鈔寄陝紳原函。陝撫得書，疏參疏紳把持公事，脅制官吏，移熟作荒，陰圖冒賑。疏奏，陝民大譁，幾暴動。陝撫亦懼，檄防營兵三千衛撫署，夜二鼓，即禁署前行人往來，日伏居內室，不敢出宅門一步，然梁經先參劾陝撫之摺已上矣。,WIKI,清稗類鈔,341
諫諍,川督趙爾巽為御史時，戇直敢言，後以石阡府知府外府，請訓。孝欽后曰：「汝今後尚欲有言否？」趙對曰：「奴才尚欲有言，當請都察院代奏。」臨行，果由都察院代呈封奏二件：一言時政；一諫孝欽。光緒辛丑回鑾，擢山西巡撫，入對，孝欽曰：「此次之變，是我用人不當，皇上本欲殉社稷，亦因我牽累未決，如天之福，不意我君臣復得相見於此。」言罷大慟，趙亦叩頭嗚咽良久。孝欽曰：「此次到山西，當如何辦法？」趙曰：「奴才當先辦理交涉事件，使民教相安，一面練兵防匪，保衛地方。」孝欽稱善。最後復問曰：「汝從前屢次具奏參我，是受何人指使？」趙對曰：「奴才從前誤採風聞，不知我太后聖明如此。」孝欽大笑。,WIKI,清稗類鈔,283
諫諍,當慶王奕劻柄國時，舉朝莫敢攖其鋒，時臺諫中有矯矯不阿之三霖焉。三霖者：湘趙啟霖，閩江春霖，桂趙炳麟是也。啟霖首揭其奸，革職；春霖繼之，回原衙門，未久，皆歸矣。惟炳麟未忤巨奸，幸而得保。時又有蔣侍御式瑆以劾慶貪穢，回原衙門。,WIKI,清稗類鈔,111
諫諍,頤和園八品苑副永輝，上書監國攝政王，痛陳四事，切中時弊。先六日絕粒，宣統己酉六月十六日，卒，書由《愛國報》宣布，見者無不墮淚。後經趙炳麟、崇興兩侍御奏請褎嘉。永之漢姓為白，字竹君。,WIKI,清稗類鈔,90
箴規,鄒于先、趙砥之並居吳江之西郊，明亡後，邑人多謝去子衿，俄學使按臨至郡，遣人促其應試，言不出且遣戍。趙頗心動，鄒正色曰：「我輩但當論是非，不當計利害。」於是遂止。趙每為人言，微鄒君，幾喪吾守。,WIKI,清稗類鈔,95
箴規,江鈍翁頗自患懶放，兼以此規王西樵。王莞爾，亦規之曰：「長安車馬喧闐，若無吾黨一二孤寂者點綴其間，使作缺陷，君亦何必以懶放自患耶？」,WIKI,清稗類鈔,65
箴規,國初有常熟翁司寇為姜宸英故交，愛姜之文而契之，後以攻雎州湯文正公斌驟遷，據其位。姜發憤為文，謂「古者輔教太子，有太傅少傅之官，太傅審父子君臣之道以示之，少傅奉太子以觀太傅之德而審諭之。今詹事有正貳，即古太傅少傅之遺，翁君貳詹事，其正實雎州湯公。公治身當官立朝，斬然有法度，吾知翁君必能審諭湯公之德，以導太子矣」云云。翁見之，長跪曰：「某知罪矣，願子勿出也。」姜竟於越日刊布，翁用此操之尤急。,WIKI,清稗類鈔,195
箴規,文與也作畫，頗得待詔家法，然多率爾之筆。汪鈍翁戒之曰：「此事定須霞思雲起，刻意經營，奈何頹唐落墨，便布人間。」,WIKI,清稗類鈔,55
箴規,秀水錢子密尚書應溥，嘗客曾文正公幕。某年，乞假應秋試，文正設筵餞之，酒闌，語之曰：「足下名位，他日必出在諸君之上，惟操守二字，吾輩應共勉之。」錢後以小京官躋卿貳，入樞密。僅言名位，果如文正言矣。,WIKI,清稗類鈔,97
箴規,咸、同間，湘潭王壬秋太史闓運有戚串納姬，或規之曰：「志士枕戈之秋，不宜沈溺宴安。」王曰：「此大易事，即名之曰戈兒，以示不忘在莒之義可也。」,WIKI,清稗類鈔,69
箴規,某家貧，謁選，貸數百金以養。李木庵正色告之曰：「今日之京債，即異日之公帑，亦即末路之贓私也。」聞者不寒而栗。,WIKI,清稗類鈔,54
門閥,黃成富者，連江農家子也，六世同居，男女六十餘，雍睦無間言，子弟各執其業。每出作田間，眾婦俱往，留一婦視家，臥兒於筐，飢則乳之，不問為誰兒也。懸衣於桁，出則脫之，入則衣之，垢則澣之，不問為誰衣也。遇客至，供具飲食，家長主之，家中不聞有爭言。,WIKI,清稗類鈔,119
門閥,其婦謂盜曰：「我相此子骨幹厚，福命不淺，一切困苦，人固不忍，天亦不容，盍招其翁來，領之歸，即以我子寄養。諺云『沒有強盜活八十。』假有不幸，我子以同族關繫，或可藉延一線，春秋超薦，若敖之鬼，其不餒爾也。」金梁然其說。越日，以柬延兆慶來，領還文貞，末以撫領己子諄諄懇請，翁慨諾之。不數日，金梁即統眾盜去。頻年秋末，胥有金餽兆慶，報撫子之德，兆慶皆峻卻，一介弗受。未幾，金梁以案發伏誅，時文貞已得科名，曳朱紫矣。盜子以附文貞故，得免於禍，遂亦以安溪世其家。迄今安溪李族，其譜系中有另支附後者，即盜裔也。,WIKI,清稗類鈔,248
門閥,杭州閥閱，徐氏之外則有汪氏。汪氏在乾、嘉間極清華之盛，而學術亦一郡翹楚也。次為許氏。許氏世居橫河橋，其先有為粵督幕僚者，以平一大獄，活千餘人，自知當大其門，厥後果科第赫奕，一榜眼，一傳臚，其門嘗懸七子登科額。至為幕僚者，即學字輩之先德，嘗以「學乃身之寶，儒為席上珍」十字為子孫命名次第。尚書乃普、巡撫乃釗，其第二輩也。尚書庚身，其第三輩也。之、寶二字輩寡顯者，然科第未嘗絕。其有留居番禺者，後亦顯貴，尚書應騤、布政應鑅是也。次為吳氏。兩世宦蜀，而子修提學慶坻，炯齋侍講士鑑，父子入詞林。次為高氏。高氏世居雙陳巷，科名亦盛。家素封，好施，治家有法，自乾隆至宣統，家業未嘗稍替也。,WIKI,清稗類鈔,288
門閥,同、光間，漢人之一門節鉞者，以湘鄉曾氏、合肥李氏為最。曾氏則文正公國藩、忠襄公國荃，李氏則筱筌制軍瀚章、文忠公鴻章而外，又有猶子經羲。,WIKI,清稗類鈔,67
門閥,桐城姚元之嘗於嘉鹿朝奉命督督浙中，按部湖州，歲試烏程。鈕氏廩增附與試者三十一人，皆同祖兄弟也。姚問送考教官何如此之盛，答曰：「除已登科出仕者外，本年大魁及拔貢入都朝考，皆同祖者。」因問究有若干人，答曰八十餘。其祖生子八人，子之子或十餘，或八九或七八不等。,WIKI,清稗類鈔,127
門閥,江西豐城白馬號吳家，其所開典當之帳簿，以千字文編號，每月用一字。凡用千字文一周，則必大設酒食，請族人及諸司事會飲，已二百數十年矣。蓋吳氏祖制：凡當，皆不得分析，每房以次輸值一月，周而復始。值月者以時促，不能虧空作弊，故久存也。,WIKI,清稗類鈔,113
婚姻,八旗婚嫁之制，納采、問名諸事悉同漢人，雙尚雙，吉期用兩日。先數日，送奩具至男家，置於桌抬之，以多為榮。及迎親，則男家擇年長全福之婦至女宅，代新婦上粧，曰娶親太太。其送親也，亦擇年長全福之婦至男宅，扶持新婦，曰送親太太。皆乘花輿，故花輿必備三乘。新婦登輿，不衣禮服，而其衣以布；不梳兩把頭而聚髮成髻，蓋以紅巾。其內衣，雖夏日亦裝棉，若在三伏期內，亦夾而不單，然肩膝等處亦必略置棉花。,WIKI,清稗類鈔,190
婚姻,新婦輿至門，新郎抽矢三射，云以去煞神。新婦出輿，不祭祖，不拜花燭，逕人洞房，與新郎並坐於炕，闔門，行坐帳禮。新郎新婦外出，跪拜於一族最尊而全福者之前。全福者口述吉語，以秤竿挑去紅巾。食水餃，餃不熟，即熟亦諱言之，生者，取生育之義也。新婦易衣，其飾，富貴者有鈿子、喜花，常人之家即梳髻，著常服。妝成，新婦坐於炕，不言不笑不動，否則為不吉。及夕，新郎代新婦取花插之窗，必在窗之低槅，愈低，則得子愈早。翌晨，新婦乃偕新郎行廟見禮。,WIKI,清稗類鈔,212
婚姻,黑龍江居民之結婚也，婚期前一日，女家送奩具，正日進門，第二日下地，第三日回門。富戶之奩物為鞵四十雙，衣三十襲，包金首飾兩事。男家則先備紅襖袴各一，被褥各二，及箱櫃、梳匣，送往女家，俟女家送奩至男家時，攜以俱至。女家所增者，尚有洗衣盆、手巾、胰子等物。,WIKI,清稗類鈔,125
婚姻,男女訂婚，先請女家庚帖，庚帖所書，為年月日時之八字。問名曰卜吉，納采曰小定，納徵曰行盤，請期曰道日。娶不親迎，媒為先容，導輿以儀仗鼓吹，三朝廟見，滿月歸寧，輿儓飫犒，繁費不貲矣。江寧人婚事有傳紅之禮。以男女生年月日時八字書之丹牋為質，俗謂之傳紅，即古納采也。,WIKI,清稗類鈔,129
婚姻,成年者之鬧房，其目的在侮弄新娘及伴房之女，淫詞戲語信口而出，或評新娘頭足，或以新娘脂粉塗飾他人之面，任意調笑，興盡而止。男家聽其所為，莫可如何也。《史記》山東有長女不嫁之說，固始於漢也。至本朝，青州猶有此風。,WIKI,清稗類鈔,104
婚姻,黃疫婚嫁之禮，有迎親、求親二大別。婿偕媒至女宅，女宅閉門，請知賓者立於戶左右以迎婿。婿降輿，鼓樂齊作，佐以爆竹。久之，啟門納婿。婿逢門必跪叩，所謂門下子婿是也。至廳事，婿謁外舅，鋪紅氈，氈下必實以三角形瓷瓦等物以戲之。拜已，升座，進三元湯。三元者：魚圓、肉圓、湯圓，科舉時代取連中三元之意也。湯圓必重油，餡必重糖，使難於下咽以為訕笑。食已，新婦登輿，婿向彩輿自粘封條。抵男宅，婿先出輿，行回鑾禮，然後進宅交拜。鬧房則雅俗不同，亦視其人之境遇家世何如耳。三日後，新婦入廚，古禮也。,WIKI,清稗類鈔,239
婚姻,新郎既捧喜帕而出，女家之輿從已在男家門中立俟，新郎高捧朱盤，登輿端坐，直至女家。女家聞新郎至，外舅外姑迎於門，外舅揖新郎，新郎傲不為禮，直捧喜帕至外姑臥室，置於外姑之牀，然後修謁見外舅外姑之禮，盛款而還。如新婦不貞，則即以女家來輿迫令新婦乘之大歸，即須涉訟公庭，追索聘禮焉。故新郎新婦之交拜，必須俟至詰朝也。,WIKI,清稗類鈔,154
婚姻,順德婚禮，新婦既登彩輿，必沿途放聲大哭，將抵男家時始輟。彩輿臨門，無論寒暑，新郎必手持白紙扇。出門時，以扇擊輿，謂之踢轎門。新婦既入，新郎必先俟於新房之門，門設竹梯，新郎衣禮服登梯之絕頂，戚友群集梯下，勸新郎以酒，口呼步步高陞者再。俟女僕背新婦至，新婦之高度適與梯等，新郎即乘勢以手挑其頭帕。時新婦戴一虎頭形之冠，必俟入房始卸，且禁兒童遇之，謂煞氣極大也。,WIKI,清稗類鈔,178
婚姻,新婦見舅姑時，必膝行，庭置方桌，膝行於桌之前方，必叩首數次，膝行至桌之後方，亦叩首數次，如是周而復始者約數時，曰跪茶跪酒，新婦多有不勝其苦而當堂痛哭者。鬧房之際，俗有所謂會友者，蓋以未冠者數人，聯合一小團體，專備娶時之互相扶助也。是時，會友畢集，新婦立於庭，會友乃多方調笑，或迫令新婦為不能為之事，稍不如命，則多燒爆竹，新婦面目手足衣服常為火所傷，且不令新郎在側也。潮州嫁女，以葛布辦裝，稱其家之貧富，定布之多寡。其極精細者曰女兒布，以遺藁砧。,WIKI,清稗類鈔,222
婚姻,男子毀齒行割禮，舉家稱賀。年稍長，則為朵斯。朵斯者，男女交好之辭也。配偶之制，惟同乳不婚。納采、納徵，豐約視家之有無。事定，則延阿渾誦經，間立判書為信。親迎日，新婦帕頭騎馬，導以鼓吹，至婿家，誦經成禮，易恰齊把什為婦人裝束。其俗，女子于歸，無過十五齡者。年逾二十，容色摧殘，同於老婦。夫妻離異，謂之羊堆。離異逾六月，始許更嫁娶，蓋冀其悔而復合也。離異三次，回律無再合之條，儻欲合者，夫妻必與他人姦宿，始允復合。其法蓋為人之輕於離異，恥之也，故婦人鮮有從一以終者。,WIKI,清稗類鈔,231
婚姻,婚姻之禮，納采親迎，皆同新疆纏回。女入門，男女對坐，以鹽水湛餅而食，猶合巹也。次日，見翁姑，家人長幼以次相謝，均交手鞠躬，曰賽拉瑪里坤，即問安也。一夫多妻，不分嫡庶，婦多從一而終者。夫妻反目，則延阿渾誦經以調之。再醮，則先兄公與叔，無兄弟則適族人，無族人始改嫁異族。財聘之弊同於市估。藏人婚姻之年齡無定限，通常為十五至二十五，而女常長於男。,WIKI,清稗類鈔,170
婚姻,成婚後五日，女乃易新衣而服常服，對神行小祈禱。第六日，即躬親家事。是時，女之弟或戚常伴之，過七日乃去。,WIKI,清稗類鈔,51
婚姻,貧家之結婚也，不用媒妁，男女各適所好。有多夫一妻之敝俗。男欲娶妻，先謁女之父母，陳其志願，且為訂約，得許可者，始為婿，即居於女家，為女之正夫。若有其他之男子亦欲娶此女，亦可來訂盟約，而女之副夫。三四皆如此。偶有因嫉妒而一人獨歸者，然絕少。大抵女有數夫，則數夫皆競爭於職業，務得婦之歡心。若婦欲擇定一人，則更為盟約，悉禮他夫而使之退，其一人於數夫來時所攜之金當加息償還。若女已生子，則不復為此。此殆無力娶婦者始為之。又父有數子時，但為之娶一婦。長子死，則令次者繼之為夫，以次遞傳，以便共守祖之遺業而不分。此俗由康斯地傳來，其地至今猶盛行此制。若婦先長子死，或長子竟不死，諸子則終鰥耳。諸弟如與長兄永久同居，則諸弟可視長兄之妻為其妻。如與長兄分居，則不能更向長兄索資財，因應得之分已盡於此妻分內，而此婦仍得留為長兄法律上之正妻。又父或叔與其子或姪共妻，雖有之而絕少。,WIKI,清稗類鈔,381
婚姻,裏塘附近之婦人，夫之多寡，以銀簪別之。每一夫，則插一枚。所生之子，兄弟等分養之。其婦合二四兄弟同居，以一家親睦為善治家，人稱其賢。,WIKI,清稗類鈔,65
婚姻,藏中離婚之法律習慣，頗可研究。男子略無罪過，願與其婦偕老，而婦決欲與離，則婦應按其夫娶時所出聘金加二倍賠償，以為毀婚之罰，名曰離婚罰金，或無罪罰金。,WIKI,清稗類鈔,74
婚姻,紅苗在銅仁府，有吳、龍、石、麻、田五姓，衣被皆肝斑絲，以十月為歲首，形狀無異漢族。喜與漢族通婚。故漢人貧者多入贅於苗，苗人富者不惜以巨資致漢婦。,WIKI,清稗類鈔,72
婚姻,洞崽苗與爺頭分寨居，爺頭稱大寨，洞崽稱小寨，聽爺頭使令。婚姻各分寨類，若私婚大寨，謂之犯上，則大寨聚黨奪其資產，有傷命者。,WIKI,清稗類鈔,61
婚姻,黑腳苗在清江、台拱，男短衣大袴，頭插白翎，出入持刀鏢，以劫奪為生。不事劫奪者，女不嫁之。欲求婚，必先行劫也。,WIKI,清稗類鈔,54
婚姻,其報賽於狗頭王廟時，樂五合，旗五方，衣五彩，是謂五參。奏樂，則男左女右，樂器為鐃、鼓、胡盧、笙、忽雷、響瓠、雲陽。祭畢，合樂，男女跳躍，擊雲陽為節，以定婚媾。側具大木槽，扣槽群號，先獻人頭一枚，曰吳將軍首級。有時無罪人，以桄榔麵飾為之，群樂畢作，然後用熊、羆、虎、豹、呦鹿、飛烏、溪毛各為九壇，分為七獻，七九六十三，取斗數也。七獻既陳，焚燎節樂，擇其女之姱麗嫺巧者勸客，極綢繆而後已。男女聯袂而舞，謂之蹋瑤，相悅，則男騰躍跳踴，負女去。,WIKI,清稗類鈔,218
婚姻,時李成棟已降本朝，率兵縱掠，七方投旗為走卒，因大言劉氏之富，所部旗將乃率五百人往刼，以七導。至，則黃之倉廩、窖藏、箱笥皆空無所有矣。旗將怒，遂擄劉及其侍者張嫗去。至江寧，則已有婦女三百餘人，劉乃雜其中。初至，集於馬棚。越日，豫王府總管滿媼至矣。滿媼能漢語，集眾女，上下睨視，選得三十人，令至別所。諦視久之，復去其半，留十餘人，審視其髮眉耳目口鼻指臂，復隔衣而捫其乳，則存者僅五婦，乃令其列坐，殷勤問訊。其一音微澀，復去之，僅得四人，劉與焉。,WIKI,清稗類鈔,220
婚姻,四人乘輿至王府，張嫗從。劉謂張嫗曰：「吾欲與珍相見，故含垢忍辱而不死，今已矣，其死乎！」言罷，大哭。俄而王設宴，命四婦侍酒，劉獨倚柱立，側其面，不發一語，額光映燈燭，眼微紅。王豔之，詢以籍貫年歲及夫為誰某，均不應。忽大哭，求速死，撞首於柱，滿媼抱持之，且號且踊，髻解，髮丈餘委地。王諭滿媼曰：「善護持之。」而劉日夕悲泣，竟不食。,WIKI,清稗類鈔,164
婚姻,浙東亂時，諸暨陳氏有女年甫十八，為杭旗撥什庫所得，鬻於銀工，逼之，堅不從。杭人朱膽生、郭宗臣創義醵金贖難民，知女之義，贖之。方至，忽友人某贖一童子，問之，即其夫也。翼日，贖一嫗至，乃其母也，繼又贖一嫗至，乃其姑也。未幾，有兩翁覓妻，踉蹌而至門，即其父及翁也。兩家骨肉一時完聚，遂合巹結裝而歸之。,WIKI,清稗類鈔,147
婚姻,番禺屈大均，字翁山。明末諸生，遭亂棄去，為俘屠。旋返初服，乃遊秦隴，與秦中名士李因篤輩為友，作《華嶽百韻》詩。固原守將某愛其才，以甥妻之。敦好逑篤，优儷賦詩，如「同栖紅翠三花樹，對寫丹青五嶽圖」，蓋少室作也。自固原攜妻至代州上谷，走馬射生，縱博飲酒，倜儻不羈，世人嘲笑之，不顧也。再遊京師，下吳會，自金陵還，妻旋病死。,WIKI,清稗類鈔,159
婚姻,有歌僮名紫雲者，秀豔善歌，宜興陳其年暱之。紫雲成婚有期，陳賦《賀新郎》詞以贈之云：「小酌荼蘼釀。喜今朝、釵光鈿影，燈前滉漾。隔著屏風喧笑語，報道雀翹初上。又悄把、檀奴偷相。撲朔雌雄渾不辨，但臨風私取春弓量。送爾去，揭鴛帳。六年孤館相依傍。最難忘、紅蕤枕畔，淚花輕颺。了爾一生花燭事，宛轉婦隨夫唱。努力做、藁砧模樣。只我羅衾渾似鐵，擁桃笙難得紗窗亮。休為我，再惆悵。」,WIKI,清稗類鈔,183
婚姻,和真艾雅喀部在吉林東北，其俗：父母至六十誕日，即聚宗族會飲，刲其父母軀肉以供賓客，埋其骨於戶樞前，歲時祭奠，其鄉黨始稱孝焉。聖祖惡之，許其世娶宗女，俾資觀感以改污習。故其部落歲時至吉林納聘，將軍為買漢女代之，乘以紅輿，贈以厚匳，其部落甚尊奉之。,WIKI,清稗類鈔,122
婚姻,國初海上之變，搢紳駢戮者百數十人，株連遣戍之家尤不可勝數。常熟戴高亦以嫌疑被逮，罪至大辟，家族徙邊。有子曰研生，成童穎異，通經史，善屬文，有先民矩矱，咸目以大器。難作，不及避，欲以身代父死。吏錮之，不令知，旋與母俱徒遼陽。,WIKI,清稗類鈔,111
婚姻,無何，難作，王夫婦彷徨終夜，琴知有異，微問母，母不實告，但云聞此當有兵亂，父意將徒蘇，彼處防衛嚴，或可安堵耳。琴謹聽命，而察家人私語，似皆與己有關係，不能無疑。會小婢如意竊聞其事，因洩於琴。大驚怛，飲泣不食，朝夕取《女貞子歌》誦之，狀如病狂。母覺之，乃曰：「兒固聰慧，知世事，此滅門禍，獨不為父母計耶？吾輩來此，姓名且更易，而子思念不已，設有漏言，吾族無類，兒當不如是之不解事也。」琴泣曰：「母也天只，烏有不諒新生兒者，兒寧不知此中利害？但自藏其志,WIKI,清稗類鈔,224
婚姻,金石不可移。母請毋慮，兒決不漏言，惟此心則天日可誓耳。」母愀然曰：「兒志果佳，惟此言殊有誤。人方疑吾家與戴氏有連，兒若不別嫁，是以實證示人也，其工思之。」琴不語良久，既而毅然曰：「兒悟矣，戀舊亦人情，能容兒三歲後更議此事乎？且兒年甫笄，尚當習家政，奈何議其他！」母曰：「此亦無害，特機緣已至，終不能交臂失之耳。」琴聞言而啼。母憐之，乃曰：「兒勿爾，父母非不明禮義者，乃以不情事強兒，亦徒為保全八口計耳。兒姑自愛，不置兒於度外也。」自是而日事女紅，操井臼，鄰里罕見其面。,WIKI,清稗類鈔,234
婚姻,時錫爵仍為童子師，年餘，益困，復以憂鬱故得目疾，至失明，止一子曰敬熙，少於琴五齡，自教之，婦亦侘傺死矣。,WIKI,清稗類鈔,52
婚姻,狎友汪三者，無賴子也，言有術可致之，但當予百金，且許贈我以婢美珠耳。美珠者，范之婢也。范子悉許諾。汪乃踵錫爵之門而嚇之曰：「爾女，犯婦也，罪當俱徙。今匿於家，事且發，爾固不足惜，又累爾子，不早自為計，事至，勿悔。」鍚爵大驚，問所處置，汪曰：「以爾女與范子，禍可免。」鍚爵曰：「吾固願之，奈女執意何？設迫之，恐有他變。」汪笑曰：「此易事耳，但言吾自遼東送研生歸，今在某所，立待婚，則事諧矣。」錫爵曰：「范子可冒為戴子乎？知而不從,WIKI,清稗類鈔,213
婚姻,陸射山為明誅老宿，善詩，夙有人倫鑑。欲為其女與寡嫂之女擇婿於邑中，得查慎行、許汝霜二人，皆貧而好學。謂其嫂曰：「查富貴未可必，必成名士。許則八座無疑也。」嫂以女子許，查為射山婿。許既婚，嫂知其家徒壁立，為之哭失明。查竟不能娶，而射山適悼亡，欲遠行，佯謂其女曰：「我與汝至舅家。」遂同乘小舟，至婿門，射山先入，謂慎行父曰：「我二人兒女長大，可成婚矣。」慎行父亦名士，而拘於禮法，答曰：「吾雖貧，不能備六禮，然即具酒食一席，亦非倉猝可致者。」射山曰：「皆不須此，今是吉日，我特送女來。」遂成婚。許娶後數年，聯捷至高位，為慎行座主。射山，名嘉淑，海寧人。,WIKI,清稗類鈔,274
婚姻,康熙時，總兵王輔臣叛，所過擄掠，得婦女，不問老少妍媸，悉貯之布囊，四金一人，任人收買。三原民米某年二十未娶，獨以銀五兩詣營，以一兩賂主者，冀獲佳麗。主者導入營，令自擇，米逐囊揣摩，檢得腰細足纖者一囊，負之以行。至逆旅啟視，則蒼然一老嫗也，滿面瘢痕，年近七旬。悔恨無及，默然坐炕上，面如死灰。無何，一斑白叟控黑衛，載一好女子來投宿。扶女子，繫衛於槽，即米之西室委裝焉。相與拱揖，各叩里居姓字。叟自述劉姓，蝦蟆注人，年六十七。昨以銀四兩白營中買得一囊人，不意齒太穉，幸好顏色，亦足以娛老矣。劉意得甚，拉米過市飲酒，米從之去。,WIKI,清稗類鈔,260
婚姻,二更後，叟與米皆醉歸，奔走勞苦，亦各就枕。三更後，米夢中聞叩戶聲，披衣起視，則嫗也。米訝曰：「汝何往？」嫗止之，令勿聲，旋入室告之。米且驚且喜，曰：「奈利己損人何？」嫗哂曰：「不聽老人言，則郎君棄擲一小娘，斷送一老翁矣，於人何益，而於己得無損乎？」米始諾。因揭衾促女起，囑之再四，米與女泣拜，即以青紗障女面，扶之出店。店主人曰：「無乃太早乎？」米答之曰：「早行避炎暑也。」即去。,WIKI,清稗類鈔,189
婚姻,龍眠王家裕嘗官常德守備，多惠政，軍民信之。康熙壬戌夏，一日，偶至廄中之別門，有老漁伺於外，進且卻，意謂獻魚也。呼之，乃前跪曰：「前日捕魚荒洲，聞呼救聲，望之，乃一女子，縛於覆舟，急往，解其縛，飲以湯。徐問之，乃曰：『我本南寧張氏士人女，年十八，避亂山谷。大兵克滇，搜獲之，欲肆，辱，妾翦髮毀容獲免。然猶百計防我，求死不得，師旋，從馬上縛來，及登舟，復縛之舟尾。,WIKI,清稗類鈔,180
婚姻,康熙庚辰，史文靖公貽直年十九，館選後歸娶，繪《玉堂歸娶圖》徵詩。其門人錢唐袁子才太史枚題云：「愧作彭宣拜後堂，絕無衣缽繼安昌。算來只有歸迎事，曾學黃梁夢一場。」,WIKI,清稗類鈔,80
婚姻,吳江包驚幾孝廉捷篤友誼，與吳東湖善，吳卒，撫其家屬甚至。某年，將嫁女，聞吳女將適人，貧不能理裝，即以女之奩具贈之。後一載，始嫁己女。,WIKI,清稗類鈔,66
婚姻,文登賽可園僉事枝大為山西提學道璋之子，當年二十餘時，嘗以太學生就試京兆。進土某之房師焉璋門下士，賽因識之，與往還。一日，賽將東歸，某曰：「吾無子，夙聞山東女子多淳樸，能為購妾乎？」賽曰：「諾。」及歸，為訪某氏女，頗端淑，以善價購之。於是備衣飾奩具，僦車騎，躬送之都門。而某以妻妒，不果納。或謂此女殊屬意於君，盍留作側室。賽曰：「既購為吾友妾矣，而自留之，是負友也。」會有文登人人都販易，其子年少，善居積，遂以此女妻之。,WIKI,清稗類鈔,209
婚姻,方恪敏公觀承年五十而未有子，撫浙時，使人於江寧買一女子，恪敏女兄弟送之至杭州，將擇日納之副室矣。恪敏至女兄弟所，見詩冊有相知名，問之，知為此女所攜其祖父之作也。恪敏曰：「吾少時，與此女之祖以詩相知，安得納其孫女？」即還其家，助資嫁之。及年六十，乃生子勤襄公維甸。,WIKI,清稗類鈔,131
婚姻,尹文端公繼善之母徐氏，江寧人，為相國尹泰小妻。相國家法嚴，文端總督兩江，夫人猶青衣侍屏匽。文端調雲貴入覲，世宗從容問：「汝母受封乎？」乃叩頭免冠，將有所奏。世宗曰：「止，朕知汝意。汝，庶出也。嫡母封，生母未封。朕即有旨。」文端拜謝出。相國怒曰：「汝欲尊所生，未啟我而遽奏上，乃以主眷壓翁耶？」擊以杖，墮孔雀翎，徐夫人為跪請，乃已。世宗聞之，翌日，命內監宮娥各四人，捧翟茀、翬衣至相國第，扶夫人榻上，代為櫛沐，袨服襐飾，花釵燦然。八旗命婦皆嚴妝來，圍夫人而賀者，相環也。頃之，滿、漢內閣學士捧璽書，高呼入，曰：「有詔。」相國與夫人跪，乃宣讀曰：「大學士尹泰，非藉其子繼善之賢，不得入相，非側室徐氏，繼善何由生？著敕封徐氏為一品夫人。」尹泰先肅謝，夫人再如詔行禮。宣畢，四官娥扶夫人南面坐，四內監引相國拜夫人。夫人驚，踧踖欲起，四宮娥強按之不得動。既，乃重行夫婦合巹結褵之儀，內府梨園子弟亦至，管絃鏗鏘，肴烝紛羅，諸命婦各起，持觴為相國夫人壽，酒罷，大歡笑去。,WIKI,清稗類鈔,428
婚姻,文端繼室鄂夫人，鄂文端公猶女也。兩文端相見，鄂老矣，歎曰：「吾日夜思抽身以退，未知能否？」夫人曰：「女聞古之君子，事君能致其身。」又曰：「明哲保身，未聞有抽身者。」兩文端為之莞然。,WIKI,清稗類鈔,90
婚姻,錢塘袁子才枚以翰林庶吉士歸娶，繪圖紀事，曰《恩假歸娶圖》。圖有袁像，少年玉貌，披紅斗篷，騎白色馬，行風雪中，前後從者數人，跨衛同行。圖後題跋者有數百人，皆雍、乾時老名宿也。咸豐時，粵寇陷金陵，圖燬於難。,WIKI,清稗類鈔,101
婚姻,青浦胡秋岑娶婦於金山姚氏，名芳淑，結褵後，未嘗同衾而寢，必俟芳淑睡而後睡，否則竟夕蹀躞房外矣，如是者四五年。及其翁蕙堂罷官而歸，嬰大病，芳淑搏顙籲天，刲股以進，翌旦病瘉。胡甚感之，而同牀異寢如故也。或疑其為天閹，而某科鄉試有與秋岑之同號生伺其私瞷之，又殊不爾。,WIKI,清稗類鈔,130
婚姻,吳山尊學士續配孫恭人，淵如觀察妹也。學士年四十一，贅於兗州，胡城東唐鐫小印贈之，文曰「垂老遇仙」。觀察《催妝》詩云：「他時泲上傳佳話，更指南樓作鳳臺。」張船山太守亦有詩云：「莫倚元龍湖海氣，須防謝女弟兄才。」蓋調之也。,WIKI,清稗類鈔,109
婚姻,一夕，大風起，浪湧纜斷，謝舟竟隨浪去。夜闇無月，天水沓冥，俄飄入一灣，風止雨作，眾瑟縮舟中，寒甚，望岸有燈光，亟詣焉。有茅屋數椽，一老嫗坐燈下，方績麻。謝趨而前，嫗驚問何來，以遭風對。嫗見其衣簑，訝之。謝自陳為漁人。嫗曰：「吾所疑即在此。湖中漁人，吾識之熟矣，未有如此面貌者。」遽呼曰：「四娘速來。」則一少婦手攬白巾，盈盈自室中出。一見謝，遽笑曰：「參戎亦來此耶？吾兄弟輩為參戎塗炭不少矣。」謝大驚。婦又曰：「公速去，不然，將恐有不便也。」謝度不能隱，且度婦女二人無能為，乃目從者。從者抽刃前，婦怒曰,WIKI,清稗類鈔,250
婚姻,山陽汪文端公廷珍幼孤，讀書淮安麗正書院，山長任子田器之。及任官京師，汪適舉乾隆丙午鄉試，入都謁之，任留之飯，欲以女妻之。任之夫人方於屏後竊窺，見汪飲啖兼人，身軀雄偉，曰：「奈何以吾女與武夫？」不允。旋嫁女於草堰場袁某，以不耐貧而死，戚友醵金斂之，袁亦以諸生老。,WIKI,清稗類鈔,130
婚姻,盧淨香女史，名元素，一字淑蓮，其先為福州駐防漢軍鑲黃旗人。父鼎，以裁旗入侯官籍，徒粱溪。父沒，從其母，依許如蘭女史之母以居，偕如蘭習針黹，間或讀書，初亦未能為詩畫。乾隆戊申，有錢東者，謀置簉室，因如蘭之父為之執柯。時方七夕，以詩十章為聘，來嘗以貲入也。辛亥，淨香歸。明年，舉一子曰守貽。甲寅，揚州金帶圍開一莖三花，時兩淮都轉為曾賓谷，屬錢為圖，且乞淨香買絲為合卷。時淨香頗學為詩，并繡所作和章於上。七月，圖繡成。八月，次子生，故命名曰守瑞。其年冬，曾招王夢樓與錢，為題《襟館消寒小集》。夢樓言淨香能以詩畫羽翼風雅，不宜久處簉室，賓谷立為陬吉，臨錢氏，崇淨香以繼室之禮。,WIKI,清稗類鈔,284
婚姻,乾隆末，揚州郝雲士官吏部，諂事和坤。妾李氏生二女，長璈玉，次雛玉。璈玉嫁廣東藩司劉文波子。雛玉年十五，秀外慧中，郝愛重之，將以留嫁貴人。郝精子平術，時祥符呂鳳臺方官給諫，郝為之推算，謂當官一品，其子亦貴，乃請見其子。呂子名笙，字晉齋。年十七，美如冠玉，能作褚河南書，已入邑庠。郝遂願以女字笙，既行聘，兩家過從甚密。後呂以劾和坤二十四大罪下獄，笙哭求於郝，郝晒之，尋得諸城劉文清公墉為之緩頰，戍烏魯木齊。自是呂家日落，笙為人傭書，肄業金臺書院，得膏火贍母。而郝至是已蓄意悔婚矣。,WIKI,清稗類鈔,238
婚姻,吳恃富，佔曾姓田，遂交惡。吳子被殺死，吳亦繼卒，族人欺黃女寡弱，侵其田產殆盡。時文毅已貴顯，以丁外憂歸里，始悉其顛末，憐黃女在窘鄉，贈之五十金。黃女愧悔欲死，日抱銀號泣，不忍用，旋為偷兒所盜，忿而自縊。文毅尚每年周恤其家，不倦也。,WIKI,清稗類鈔,115
婚姻,番禺葉蘭臺，名澧，詩才清逸，嘗賦《鴛鴦》詩云：「笑我夢寒猶待闕，有人情重不言仙。」有柳翁者見之，詫曰：「有才如此，尚作『不知何處月明多』耶？」以女妻之，一時傳為佳話，有葉鴛鴦之目。,WIKI,清稗類鈔,90
婚姻,李愚荃侍御之夫人亦李氏，即文忠公鴻章之母。或曰，侍御本許氏子，未嗣於李時，已聘李矣。且徵之康熙朝，有李柏者，字雪木，以女適李二曲之子，亦同姓為婚也。,WIKI,清稗類鈔,74
婚姻,吳西春官雲南之維西，曾得一訟牘，其詞云：「某家生子四人，皆已婚娶，不幸某年長子死，某年四子之妻又死。理宜以第四子續配長媳，但年齒相懸，恐枯楊不復生梯。特與三黨同議，將長子之妻配與二子，二子之妻配與三子，三子之妻配與四子，一轉移間，年皆相若，可無怨曠之虞，極為允協，懇求俯准。」吳大怒，拍案，吏請曰：「此間習俗如是，願無拂其意。」乃准之。,WIKI,清稗類鈔,168
婚姻,孟縣李某夜行，為群鬼所嬲，懼甚。見前途有燈光，趨赴之，則小屋三間，中有一女，謂之曰：「君如畏鬼，可止宿此門外，即無傷矣。男女有別，不敢請入室也。」李從之，遂臥於地。女又謂之曰：「至曉，君當行，詰朝有事，幸毋相擾。」及天明，視之，在一小冢側，無屋也。俄有數人來發冢，舁其棺去。問之，曰：「棺中乃某氏處女，來嫁而死。今其父母用嫁殤之法，與某氏子為冥婚，故遷其棺與合葬也。」李乃悟詰朝有事之說。感其與己有恩，買紙錢焚與之。,WIKI,清稗類鈔,208
婚姻,明年，乃買舟循江而東，抵狼山。親迎期至，耀宗方乘綵輿至署，忽見署中夫役紛亂，詢之，知總戎昨夜被刺，其有關係者為愛妾某，且牽涉巧姑。大驚，亟奔歸。及暮，聞犯人已舟送金陵，事關大員被刺，由臬司親審矣。耀宗念巧姑甚，告之荇洲，欲往觀審。乃偕至江寧，宿逆旅，使耀宗先往探監。抵暮，耀宗還，則哽咽不成聲。問之，第曰：「此獄實不冤，女已投江，尸且不得，哀哉！」久之，耀宗乃述其顛末焉。,WIKI,清稗類鈔,186
婚姻,江夏陳芝楣制府鑾之尊人，嘗館江寧鹺商家，芝楣方十八歲，往省父，商以其初入泮，器之，字以女。明年，父歿，服闋，家益貧，乃奉母命至江寧，貸於外舅外姑，供秋試貲。商拒之，且迫使退婚，芝楣從之，留逆旅，困甚。一日，出游，經釣魚巷，名妓李小紅方送客出門，瞥見其憔悴中有英爽氣，憫之，延之入，詢知其落拓狀，慨贈五百金，勸回鄂鄉試，且與訂婚約。是年，即領解，明年，為嘉慶庚辰，成進士，中探花。,WIKI,清稗類鈔,189
婚姻,姜聞女求死事，感女甚，益思得之，遂渡江，謁李，李為薦之浙江學使，校課卷。學使器其才，時與談話。一日，叩其不娶之故，姜詭言幼聘徐氏，以貧故，外舅中悔，女守貞不字，己以不娶報之也。學使義之，曰：「此事，我當任之。」因貽書乞江督札通州牧傳徐至，述督意。徐曰：「無父母之命，媒妁之言，何云聘？未聘，何云悔？一貴一賤，彼甘俯而就，我不甘仰而企，人各有志。世無我女必令適姜之理，亦無不適姜即罪我之理。兒女婚姻，父主之，部院大人親至，且奈何？」牧不能強，詳督，督復學使，學使書示姜，歡曰：「命矣夫，先生可勿復拘拘矣。」為別議婚，姜終不就，竟鬱鬱死。女得耗，大悲，後竟老死。文宗之九公主，下嫁某額駙，悉去一切繁文，夫唱婦隨，與普通家庭無以異。宮眷或嘲笑之，不為意也。漢陽葉潤臣閣讀在都，聞翁覃溪學士方綱有曾孫女溷跡市中，貧無以度，引為己女，擇名門子嫁之。,WIKI,清稗類鈔,369
婚姻,陳慰民，來安人也。守滁州時，適大雨，遂成水災，鬻女之聲不絕於道，陳遣人購婢三人。一日公暇，至夫人室，見諸婢侍立。陳問曰：「此間樂否？」其二曰：「樂甚。」一悽然泣下，問之，始曰：「我祖為某科孝廉，父亦諸生，今以孤苦，為叔所強鬻，是以悲耳。」陳曰：「吾反汝至家，不索身價，願否？」女未及答，夫人曰：「彼既無依，反之，亦終為叔所掠賣耳。今我膝下無女，不如繼為螟蛉。」女喜，伏地頓首。夫人乃命之易裝，令婢僕等呼為梅姑。越二載，府試，有某生，年十七，善屬文，未娶，陳遂以女妻之。,WIKI,清稗類鈔,234
婚姻,咸豐己未，媼載女至湖州。市人陸某，溫溫然善伺人意，貌亦都雅。女年幼，於世情未閱歷，見之，以為佳士也，遂與訂婚約。陸去，女白媼曰：「某日，陸郎以銀幣二百來贖兒，兒即辭母去，苟不見許，兒死，於母無益也。」媼知不可奪，諾之。女慮媼中變，遍詣鄰舟，告以故，且言別。至期，陸不至，使招之來，問爽約之故，陸言無貲。女出私蓄銀幣百五十畀之，期於明日來。陸得錢，即赴博場，頃刻而盡。他妓有知其事者，以告女，女猶不信。明日，陸仍不至，使招之，則徒手來。問昨所贈，曰：「罄矣。」女哭失聲，陸乘間亡去，女遂仰藥死。,WIKI,清稗類鈔,246
婚姻,邑西有彌陀寺，寺僧法慧淫蕩。有士人妻往禮佛，被污，歸而自經。士人訟之官，僧懼，賄紳士張某求庇。張為言於官，得弗治。繼宗聞而大怒，私屬其徒至寺，覓法慧，弗得，益怒，聚薪焚之。方燃，法慧至，呼救，鄰人畢集，救之。火息，乃執繼宗而送之官。官素聞繼宗富，無兄弟，大喜。即提鞫，繼宗侃侃述法慧罪狀，且斥官及紳受賄枉法。官大怒，杖而監之。繼宗母大哭，上下營謀，費鉅萬。官紳持之急，慾未饜，卒弗釋。漢卿日夜哭，忽遁去，徧覓弗得。去半月，漢卿寄書曰：「吾以兄事訟之省，未得當，將徧處設法，不報兄，必不復返。」察其書，發自省，急以人往，蹤跡之，不得。而訟事已有成議，破產贖繼宗。既出，繼宗聞漢卿遁,WIKI,清稗類鈔,289
婚姻,漢卿之亡也，疾行數十里。天明，達一山，倦甚，藉茵臥。忽有人推之使醒，視之，則偉丈夫也。漢卿跪曰：「長者何人？」曰：「童子，而何為者？」漢卿曰：「吾倦甚，吾夜行已數十里矣。」曰：「此間多盜，若孤身，不慮劫邪？」漢卿奇之，目灼灼視，未答。曰：「童子，爾毋疑。吾即盜徐某也，亦聞之否？」於是漢卿長跪大哭，具告所苦。徐怒曰：「吾固聞彼等狼狽，旦暮且誅之，不圖其惡如是之甚。爾年幼，能行大事，能父事我者，必為爾報仇。」漢卿大喜，跪拜稱父，而慮母衿被累。徐曰：「此都無慮。」俄有一人過，徐耳語之，其人匆匆去。徐挾漢卿行數里，至寨。居久之，漢卿復泣，求報仇。徐曰：「毋躁，微子事，吾亦不渠赦，姑待之。」未幾，有數人至山中，出書示漢卿。漢卿讀之，則母及衿手書也。略謂法慧、張某已授首，大仇盡雪，官以罣誤免，吾亦不能久居於此，已悉售業產，卜居某縣某村，若得請於義父，早圖聚合，實所深盼。漢卿泣謝徐，徐曰：「山澤非子居，子有老母，可速往奉養。吾無子嗣，有女頗慧，與子年相若，可挈之去。吾事敗，彼得弗及，則子之賜也。」呼女出，隨漢卿去。異日往探之，深箐叢密，杳無人矣。,WIKI,清稗類鈔,473
婚姻,秀水楊利叔在蘇州書局時，一日偶閱市，見一少年哭甚哀，旁立一人與以金，不受。異而問之，少年曰：「吾幼聘某富紳女，彼以我家漸落而悔盟。今遣人持聘金見還，令我作退婚書。謂如不從，則以旬日持三百金來，方為若婦。」利叔乃詢其里居姓名，語之曰：「子且歸，待我以一旬，庚帖勿還，還婚書勿具，聘金勿受，我姑為子謀之，成即幸也。」乃歷叩所交富室門，為徧醵之，得三百金，持以贈少年，遂畢姻。,WIKI,清稗類鈔,185
婚姻,同治壬戌，粵寇難作，江南幾無孑遣，徽、寧、池、太等郡男丁百無一二，有婦女隨人不計一文錢而任人選擇者，且有潛藏金葉珠寶於身以購婦而致富者。先是，皖南山多於田，人習懋遷，重商賈，輕稼穡，俗尚奢侈，家蓄貲財，急金銀，緩穀米，歲恆仰給於外，稍歉缺，即有錢無食。聞寇入境，戀家而不謀遠徙，坐以待斃，老幼男丁，非殺則擄，惟餘一二婦女，無所依歸，故攜其劫掠餘貲，以苟延殘命耳。,WIKI,清稗類鈔,181
婚姻,多忠勇公隆阿自楚率師過荊紫關，召募長夫，有陳童，孤兒也，應募從軍，供炊爨飼馬之役。稍長，頗勇健，久之，得補勇額。每戰必奮勇爭先，忠勇愛之，積功保至記名提督巴圖魯，統五營矣。忠勇薨，歷任總督皆委任如故。及左文襄公督陝甘，陳軍駐蘭州。皖人有朱紫光者為其記室，年少而白哲，陳待之甚厚。一日，招與同臥起，同事者於黎明時見朱自陳帳中出，咸匿笑，以朱為統領之孌童也。無何，陳之腹彭亨矣，大懼，與朱謀。朱教之言於文襄，取進止。文襄大駭，商之幕府，皆以為歷歲既久，漫無覺察，且官已至極品，若據實上聞，恐以朦混獲咎，不如使朱娶之，即以朱襲其名位而統領如故。朱於是驟貴，而陳則鬱鬱不得志。朱復不禮陳，陳大怒，遂與朱反目，而自挾貲回陝。朱於是請歸宗，不復姓陳矣。陳居陝省時，其裝束不男不女，常挾三五健兒出郊游獵以為樂，所生一子亦夭。後不知所終，聞者目之為花木蘭第二。,WIKI,清稗類鈔,372
婚姻,楚士呂鳳梧游姑蘇，一日泛舟，見他舟一女子，美而豔，來橈去楫，一瞬即過，然思之，盈盈在目也。是夕就枕，夢有人告曰：「舟中人，汝妻也。」呂固未娶，心不能無動，然無可蹤跡，亦姑置之。,WIKI,清稗類鈔,88
婚姻,未幾，有吳某遣媒為子求聘。吳家小康，子庸陋，好冶游，張利其資，許之。既于歸，桂姑不得於夫，乃自號「艮心女史」，蓋隱寓恨字也。女紅而外，間閱《聊齋志異》、《石頭記》以自遣。吳子益游蕩，無何，置一妾。妾恃寵而傲，漸逼桂姑，詬誶時聞，憂鬱益甚，致成瘵。病劇時，周聞之，以戚串故，亦來問疾。桂姑微啟目，遍視室中諸人，及周，長歎一聲而逝。,WIKI,清稗類鈔,164
婚姻,阿勝，廣州人，逸其姓，少孤。游於美利堅國之舊金山，善貿易，居六載，積貲頗豐，航海而歸。將締婚，有某氏女及笄，因媒合之。女母聞其豐於貲也，許焉。既又懼其仍遠游也，曰：「吾女豈能相從於海外哉？」故使媒妁索重聘。阿勝鄙之，曰：「賣婚，非禮也，吾何患無妻？」遂已其事，復出游。女聞之，不直其母，竊附海舶至舊金山尋夫。一日，於途中遇之，連呼曰：「阿勝，阿勝。」勝顧之，驚曰：「卿閨中弱質，何為至此？」女具告之。勝感其義，與俱歸旅舍，成禮焉。光緒庚辰十一月，以侍郎長敘護理山西巡撫，布政使葆亨於祖忌辰為兒女嫁娶，交部嚴議，皆革職。,WIKI,清稗類鈔,259
婚姻,光緒己亥，某道監察御史閻錫齡，山右人，為子娶木商女。女曾認某福晉為義母，迎娶日，妝奩多至百餘起，璀璨耀目，半為福晉所贈，遠近爭羨豔之。壬寅，兩宮回鑾，張文達公百熙為總憲，僦居中城，聞人言閻事，乃疏劾之，謂其巧於鑽營。閻落職，僑京師，以書畫自給。然其人實謹厚一流，為子議婚時，木商女甫二齡，初不知其異時之母福晉也。,WIKI,清稗類鈔,156
婚姻,朱吉甫，光、宣間人。性奇僻，無子，有女二：曰婉珍，曰婉明。婉珍柔順靜穆，婉明性豪爽，處分家務，裕如也。然朱不之喜，曰：「女子無才便是德，是亦才也。」朱無子，擇婿苛，媒至，不待陳詞，輒止之，曰：「若姑弗言，試語若以三章約法：家不必富有，而歲入須逾萬金；才不必倚馬，而科名必一榜；行不必聖賢，然狂士，吾深惡也。」於是媒謝曰：「先生休矣。以先生門望，非此，誠不中乘龍選，僕不敏，惡足以知之？請弗復言媒事。」朱妻王氏，初頗贊其議當，然自此，媒妁絕跡於門，王知朱之議不可行，乃怒曰：老匹夫寶藏兩女，將令以丫髻老邪？」而朱執拗，有王介甫風，亦大怒，遂無日不有詬誶聲。朱益厭苦之，因析其家為二，而自居大廈，以小屋舍王，又曰：「珍兒，吾所愛，可留。婉明類母，吾滋弗願見，可隨去。」珍兒乃自歎曰：「阿妹得所矣。」,WIKI,清稗類鈔,347
婚姻,官媒為婦人之充官役者。舊例：各地方官遇發堂擇配之婦女，皆交其執行，故稱官媒。兼看管女犯之罪輕者，如斬絞監候婦女，秋審解勘經過地方，俱派撥官媒伴送。,WIKI,清稗類鈔,73
孝友,宣城施愚山侍講閏章，少失怙，事叔如父。及貴，叔稍不悅，猶冠服長跪。母馬夙失歡於大母，抑鬱而卒，乃請大母命，循例乞褒封，據地哀陳，始獲焚黃祔廟。其講學白鷺書院時，一日，講長幼有序，因自言少年孤露。終鮮兄弟，至於啜泣。座中有鬩牆者，為之悔感。,WIKI,清稗類鈔,119
孝友,侯官林瑛佩聰慧能詩，年十四，父雲銘遭耿精忠事下獄。瑛佩匿其弟於深山中，藏利刃衣袖間以自防，日饁饘粥，餉父於獄。母以驚怖成疾，瑛佩刲股療之。身任家務，卒免父於難。,WIKI,清稗類鈔,80
孝友,秀水鄭誠齋虎文，乾隆中官贊善。少孤，竭力事母，母病，禱於神，請減算畀母。事兄如父，迎寡姊歸老於家，撫諸姪諸甥五十年，親戚故人待以養葬者無虛歲，就食於其家者無虛日。囊篋每空，家人告之，鄭笑曰：「姑強支持，饑寒當共之，吾寧苦身，無以病吾心也。」性無苟取，歲時有餽遺者，非其人，雖親舊不受。,WIKI,清稗類鈔,142
孝友,虎邱山塘有龐孝子者，名佑，字申甫。早喪母，侍父寢食，晨夕依依也，以是終身不再娶。父年六十餘，病蠱，便溺閉癃，治莫效。一日，忽水道通暢，患頓釋，蓋實孝子吮之所致也。越八年，父卒，哭踊盡哀，經營窀穸，無失禮。既葬父，家事一秉兄命，不析產。弟卒，撫其孤，孤亡，又撫嫠穉四人，教養成立。償兄逋以千計，戚屬中之不克葬者悉助之，推解周急，承父志，一如父在時。,WIKI,清稗類鈔,173
孝友,賽會之舉，肩摩轂擊，尤易生事。方諸舟之維繫也，已無隙地，一舟後來，欲泊無所，轉舵欲還，誤觸周船尾，碎磁碗二，兩不相讓，遂用武。而周與彼舟婦角力不已，同落水，周乃過銀桂官舟，丐裘為理髮。裘知其餘怒未息，不能卻，周怨其姑坐視，申申罵，且言童養婦非人所為。裘慰之，謂：「嬸夙愛妹，今日之事，男女分曹而鬬，嬸性良懦，噤不敢前，非袖手也。然彼婦雖凶惡，亦飽飲清流，且見額青紫而臂流血也，我氣為之稍平。」周默然，啣其諷刺，欲與爭，以裘負賢名，遠近戚串皆重之，言語參商，知必不得直，乃佯笑應之，而陰謀徐起。念裘以孝尊嫜和妯娌得名，而妯娌之和，尤為難能而可貴，欲敗其名，必使其嫂惡之。,WIKI,清稗類鈔,284
孝友,夏邑多盜，報案而若干年不獲，縣官有三參四參之處分，至四參，須褫職矣。一日，獲一人，令提案嚴訊，盜曰：「吾為是二十餘年，案纍纍不可勝數，既至此，有死而已。此間苟有年久不破之案，小人悉承之，官可免四參矣。惟小人有父母，當拯之。」令依其言，併案解府，錄供通詳。釘封至，兵役擁之出，將赴刑場，其父母哭送之。盜曰：「勿哭，父母猶憶某年之大荒乎？兒以為農多飢寒，不如為盜，請於父母，父母允之，自是而兩弟授室，兩妹遣嫁，父母得稱小康。兒志畢矣，雖砍頭，亦何怨哉？」遂引頸就刑。,WIKI,清稗類鈔,231
孝友,張孝女，陝西鎮原人。父某，為讐家所殺，女有三弟，不能報。訟於官，讐家輒以賄寢之，凡三訟，不得直，女憤曰：「吾誓以死復吾仇！」語稍稍聞於外，讐家則謂此弱女子，無足為也。時值明季，寇盜紛起，李自成陷鎮西，守令皆降賊，獄事益緩。既而自成陷京師，明思宗殉國，大兵既入關，自成復走陝西，大兵逐之。女聞兵至，乃斷髮易衣冠為男子，臂弓腰矢以往，請於主兵者，願殺賊自效。主兵者偉其言，令率五百人為先驅，每戰必先，以功授為忠顯校。迨西安既定，女陳言於主兵者曰：「鎮原，吾鄉里也。道路山川，吾所素悉，且被兵久。請以一軍往略之。」乃進為武毅將軍，遣一軍隨之，徇鎮原。,WIKI,清稗類鈔,272
孝友,陸瑤林，字以攻，號介庵，順治朝官金谿令。性至孝，中年即乞歸終養。乙酉春，同里陸鶴田侍御舉高年會，凡十二人，得壽一千餘歲。鶴田繪圖誌盛，過叔寅作記，餘各賦長歌。十二人之年齡，倪青翟年九十六，王臚始年九十一，施抑庵年八十九，潘泰瞻、張默先年八十四，俞萍涵、于貞瑕、沈元甫年八十一，過叔寅年七十八。次年復會，增入者三人，俞元白年八十二，楊孚九年八十一，其一則介庵也。介庵時年六十有一，隨父筠修方伯年八十四，父子同與，尤盛事也。先是，明天啟甲子元旦，方伯年六十一作詩，有「既是三元推作首，復看五紀讓居前」之句。介庵步韻云：「椒觴上壽孫應後，萊舞承顏我欲前。」,WIKI,清稗類鈔,275
孝友,夏國材，字光宇，新建人。有孝行。母病，其婦熊氏徑刲股以進，病尋愈。居父母喪，夫婦以孝稱。順治丁亥歲旱，傾囷廩以濟族鄰，謂遵父母遺命也。,WIKI,清稗類鈔,67
孝友,仁和胡勵齋通政亶性至孝。父患脾疾，日夜侍湯藥，衣不解帶，目不交睫，中裙廁牏，皆自滌之。及卒，三日勺水不入口，一慟吐血數升，遂以哀毀成疾，尋亦不祿。,WIKI,清稗類鈔,73
孝友,光緒己丑，盛伯希祭酒昱在京師琉璃廠坊肆，見有「順治十九年」五字之聖祖御筆畫，蓋聖祖不忍以世祖出亡而改用年號也。,WIKI,清稗類鈔,55
孝友,陸清獻嘗為靈壽令，政尚寬大，吏民莫不懷德。或以其性近書癡，故嬲之，陸徐發其謀，不動聲色，由是無敢有欺之者。一日，有老嫗控子忤逆，呼其子至案前，則一年未弱冠之少年也。陸謂其母曰：「余署中無僮廝，爾子可暫服役，俟有代者，當為杖遣可也。」隨命其子給事左右，毋得稍離。陸每晨，鵠立太夫人房外，太夫人起，即進盥漱，進茗餌。午餐，侍案側，奉甘旨，時作孺子態，承色笑，太夫人食畢，方噉其餘，晚餐亦如之。每公暇，輒侍坐，或述古事，或說民間情狀，以為笑樂。太夫人稍不適，則扶掖搔爬，秤藥量水，數夜不寐，了無倦容。如是者數月，某子忽跪請歸省，陸曰：「汝母子齟齬，何省為？」某子泣曰：「小人向不知禮，開罪於母，悔不可追。」遂召其母至，子見母，痛哭自投，母亦哭，即令其母挈之歸，後以孝聞。,WIKI,清稗類鈔,332
孝友,朱壽命，江西餘干人，康熙乙卯遭亂，與母李氏相失，日夜泣，不欲生，如是者數年。一夕，夢若有神語云：「汝母無恙，隸正藍旗下。」壽命乃痛哭，遍拜其戚族鄰里，與訣曰：「苟不見母，不生還矣。」於是短衣芒屨，背黃袱，足脛赤露，匍匐三千餘里，走京師。至，則行乞市中，或遺以餅餌，則自食，遺以銀錢，則紉衣縫中，竟日忍餓，不費一錢，為贖母計也。蹤跡久之，果得母所在，如夢中語，而旗主故要重值以拒之，乃日跪其門外，雙膝為腫。遇母生日，持肉麵一盂，跪進母，伺母食畢，然後起。邵遠乎學士時官京師，義而贖之，既出，無所依，因留學士家，母性卞急，小不如意，則詬罵不休，甚則捽而批其頰，壽命益嬉笑謝，曰：「恐傷母手。」後數月，得便舟，乃奉之歸餘干。,WIKI,清稗類鈔,309
孝友,吳卜居縣治西，列肆五間，伯花米店，仲布莊，叔醃臘店，季南北雜貨店，四店並列，中一間為出入之所。四子奉養父母，曲盡孝道，始擬膳每月至一家，周而復始。其媳曰：「翁姑老矣，若一月一周，則必歷三月而方得侍奉顏色也，太疏。」復擬每日一周，周而復始。媳又曰：「翁姑老矣，若一日一周，則歷三日而方得侍奉顏色也，亦疏。」乃以一餐為率，如早餐伯，則午餐仲，晚餐叔，則明日早餐季，四餐一周。若逢五及十，則四子共設於中堂，老人坐其上，東則四子及諸孫輩，西則四媳及諸孫媳輩，分昭穆坐定，以次稱觴獻壽，率以為常。老人飲食之所，後置一廚，廚中，家各置錢一串。每串五十文，老人每食畢，反手於廚，隨意取錢一串，即往市中嬉，買果餅啖之。廚中錢缺，則其子潛補之，不令老人知也。老人間與知交游，或博弈，或樗蒲，四子知其所往，輒遣人密持錢二三百文，安置所游家，且囑其佯輸錢於老人。老人勝，輒踴躣持錢歸，老人亦不知也，亦率以為常，蓋數十年無異也。,WIKI,清稗類鈔,402
孝友,老人長子年七十七歲，餘子皆頒白，孫與曾孫可二十餘人。崇明總兵劉兆以聯表其門曰：「百齡夫婦齊眉，五世兒孫繞膝。」,WIKI,清稗類鈔,55
孝友,焦袁熹，字廣期，世居歇浦南，學者稱南浦先生。康熙丙子登鄉薦，念祖母鞠氏、母唐氏春秋高，遂絕意進取。癸巳，韶求實學之士，華亭王文恭公、安溪李文貞公交章薦之，奉旨召見，以親老固辭，及選山陽教諭，仍乞終養。乙巳，母病，袁熹年六十六矣，猶躬自扶掖，進飲食，積三四月不怠。及卒，勺水不入口者十日。,WIKI,清稗類鈔,143
孝友,濟寧張如緒，字紹先。康熙庚辰進士，為禮部主客司郎中，以父世思百歲告養，蒙召見，並許其家居得具摺附聞世思起居。,WIKI,清稗類鈔,54
孝友,禾中李孝貞，字鳳，夢康女也。夢康儒而貧，日不再炊，孝貞織絍以佐尸饔。夢康疾，禱於天，有鳥銜果蓏墮藥柈中，嘗而進之，霍然愈。里中世族爭欲聘孝貞，孝貞益不自安。一日，請於夢康曰：「女以何而賢？」夢康曰：「善事舅姑耳。」孝貞曰：「非也，焉有舍我父事他人親以為賢乎？」竟不可奪。,WIKI,清稗類鈔,135
孝友,唐容齋有母喪，會賊入其邑，殺長吏，死者相枕藉。唐縗麻苴杖，臥喪次，賊逐之，環柩三匝，且泣且罵。賊以刀斫唐，弗中，中几，几裂，刀亦寸寸斷。賊相顧驚怪，稍稍引去，自是遂相誡，無敢入唐孝子門。,WIKI,清稗類鈔,93
孝友,官遂具牒上之法司，法司議曰：「古律無復仇之文，然查今律，有擅殺行凶人者，予杖六十。其即時殺死者不論，是未嘗不教人復仇也。恩榮父死三年，尚未成童，其後疊殺不遂，雖非即，猶即也。觀其視死如飴，激烈之氣有足嘉者，應特予開釋，復其諸生。即以原存埋葬銀給還尹氏，以彰其孝。」,WIKI,清稗類鈔,132
孝友,康熙朝，守備唐汾犯法當成尚陽堡，而家有老母，其幼女投牒刑部，願入官為婢，留父養親。情詞悽楚，涕落無聲，諸曹郎憐其孝，屢為乞請，而卒格於例。慈谿鄭寒村太守梁時官刑部，為賦《悲唐行》。,WIKI,清稗類鈔,90
孝友,康、雍間，海寧陳氐有孀婦，富而孝。父嘗官州牧，以罣誤，圖復官，需二萬金，擬商諸婦。別多年，遽數百里，詣之，閽人入報，亟請稍憩廳事，婦已步至屏後，是固急欲見父也。逾刻，婢以紅氍毹敷地，然但聞環珮聲而已，忽一婢云：「夫人扶病來矣。」少頃，復加繡毯，終不出。父怪之，命僕私問於婢，婢言地塵垢，夫人畏伏地，必俟父命免拜，方出。父乃傳諭去地衣，謂病初愈，可弗拜，免勞乏。語未畢，姍姍來前，作欲拜狀，父止之，乃襝袵萬福。父命坐，然後詳叩起居，並途中勞頓否。延入內闥，父述來意，婦言此細事，弟輩或僕來均可，何勞大人親至。然數年不見顏色，藉得稍申定省，甚善。又言復官後，安能即有缺，恐二萬金不敷，行時，兌四萬金可也。堅留十餘日，灑淚而別。,WIKI,清稗類鈔,311
孝友,孝賢后事孝聖后最得歡心，高宗嘗稱其淑德為古今之賢后，故待遇后族至優，富察氏之先後膺五等封爵者，凡十四人。后崩，御祭文字，哀婉沈摯，凡平日所御奩具衣物不令撤去，悉如常設之，蓋念其孝也。,WIKI,清稗類鈔,91
孝友,全州謝御史之重入臺垣也，戇直如初，高宗屢褒之。時謝繼母蔣氏家居，老矣，謝上疏乞補外，曰：「竊惟科道之望內陞甚於外轉，而人情即願外轉不願左遷。況臣負罪至深，受恩至重，欲圖涓埃之報，宜依日月之光，而纔識龍顏，遽辭鳳闕，犬猶戀主，蛇亦銜珠，臣獨何心，敢昧斯義。,WIKI,清稗類鈔,127
孝友,欲歸省，則往返動經半年，在家不過數月，乍逢又須告別，既別卻難再逢，慈母之涕淚轉多，游子之方寸終亂，是則矢忠矢孝，二者難兼，而在官去官，無一而可。臣再四躊躇，惟有外轉鄰省，庶得迎養數年。但臣才能既不稱道府之官，而遷轉又從無自請之例，違例干澤，端不可開。伏乞敕部治臣妄請之罪，或知州，或知縣，降授微員，憫臣將母之忱。或湖南，或廣東，量予近地。臣亦知風塵下吏，遠遜臺諫清班，然民社在身，外得竭駑駘之力，母子聚首，內得伸烏鳥之私，雖公庭屈膝於上官，勝往歲荷戈於荒塞。」尋有旨，授湖南督糧道，旌直臣也，獎孝子也。,WIKI,清稗類鈔,251
孝友,後三年，鄔歿。歿時，呼其女，以兩子屬之，曰：「我不即捐軀從汝父於地下者，待二子成立，將挈而親跡諸衡永間，今已矣。」當是時，姊弟相守，求大環遺篋，得舟次新塘一詩，末云：「霜濃古寺鐘聞處，一點空明透佛燈。」群復疑大環或遯跡於沙門矣。迨運槐年十三，即奮身往湖南、廣西間求父。中道病，困逆旅中，適同鄉有賈於其地者，挈之歸。姊迎而哭曰：「汝之行，固母志也。垂絕丁寧，皆冀兩弟能成立以後事，今猶未也，乃以孱幼之身，顛踣道路，何為者？」兩子泣受姊氏誡，自是不輕出。,WIKI,清稗類鈔,225
孝友,越三十餘年，運標成進士，運槐舉一子，遂商所以跡父者。卜諸神，復得生還兆，曰：「神許我矣，誓尋父，不得則不返。」皆密自部署行李，擔負作遠行狀，日試奔走於幽室中。既而運標亦舉子，甫三日，遂潛身偕出，人無知者。兩人之行，或分或合，困苦艱險，不避也。閱數月，會於全州之湘山寺，蓋以其父詩有古寺佛燈之句，故凡荒剎廢院輒刺探焉。其友邵某聞其已會於全州，至寺詷之，白其故，邵曰：「誤矣。若翁非好為畸行者，平日為文章，多懇懇於儒墨之辨，豈可以一詩疑之？吾意衡永之間，可通舟楫，子盍製一舟，榜曰浙東餘姚翁某兄弟尋父之船，溯洄上下，必有得耗以來告者。」乃從之。,WIKI,清稗類鈔,270
孝友,德清沈應科之父名炯文，乾隆時以時事牽率戍渭南，卒於戍所。越十年，應科長矣，齎本縣牒，徒步往求父尸。則匶已瘗，衰草平原，天蒼蒼，地茫茫，不可覓也，乃放聲長號。會有牧人過，見而問焉，告以故。牧人曰：「吾知之，然已忘之，汝可問荷鍤者張可寧。」因遙指張居處。入門則張已病亟，哭拜叩下，張氣息僅屬，瞠目曰：「吁！吾幾忘之矣。汝父瘗處，吾嘗埋三巨石於上，若品字然，亟尋之，勿失。」言訖即逝。應科哭拜出，徧覓兩日，至一所，有石微露，搰之果得三石，再搰則棺見焉，木朽矣。炯文少時當脣墮一齒，驗之宛然，復齧指滴血，血沁入，遂負骨徒步以歸。,WIKI,清稗類鈔,260
孝友,蘇州呂孝子西圃嘗從父汎舟吳淞，父失足，溺於水，西圃即躍入洪流中，負之以出。其平日實不諳水性也，狂風駭浪，竟獲無恙。一日，鄉鄰不戒於火，及呂氏廬，西圃突燄而入，負父出，方及門，所居室燼焉。,WIKI,清稗類鈔,93
孝友,鄧顯昌，字子掁，雲渠，其自號也。新化人。少事里中宿儒張某，誨以窮經植品，澹泊自守，遂守之以終身。初為學時，即一言一動必依禮，佻達者或戲呼為道學先生，弗顧也。,WIKI,清稗類鈔,78
孝友,母毛孺人，靖州詶導學古女也。嘗遣顯昌省父於靖州，瀕行，自作《授經圖》，左手執經，右手持杖，以針刺指血濡其上，圖成，以授之曰：「兒離吾左右，慎勿忘持杖告誡時也。」及至靖州，學古留之使學，遂閉門晝夜勤學，夜分倦苶，則展《授經圖》而泣，泣已，誦弗輟，以達於旦。如是者數年，學益進，遂於書無不窺，旁及陰陽卜筮之學，亦罔不研究。及嘉慶初，父母俱老，而家徒壁立，無以為養，遂於里中傳授生徒，資其脯脩以易甘旨。雞鳴即起督謀，晡後必歸省，歸則備述諸生一日課程以承色笑。父長智晚患氣疾，遇寒即發。嘗出游，一日，顯昌為諸生講，已登座發難矣。時秋風微起，即輟講，至家徑取篋中衣送父遊所，父曰：「吾知兒必來也。」有疾，恆竟夕侍，父或勉自支慰，遣其就館，則篝燈寢室戶外，屏息評閱生徒課蓺以達曙，室中有轉側呻吟，未嘗不在側也。如是者十餘年。既而父母相繼殂，乃偕弟湘皋訓導顯鶴廬墓旁。所蓄犬夜常蹲伏廬外，廬中人悲哭，犬亦狺狺作哭聲應之。小祥日，犬忽不食而死。,WIKI,清稗類鈔,414
孝友,李汝恢，字開泰。父仲鴻素負大志，屢試不售，轉而習醫。既奉父母終天年，即浪游於外，累二十餘年不歸。汝恢幼與母居，日夕念父，及年十三，即至川粵蹤跡之，不得，歸而飲泣更甚。於是戒酒減膳，凡一切日用所必需者，皆三分損一以留其餘。積十年得百金，復出走，乃遇父於貴州之會城，扶持以歸，承歡於家者二年。而其叔亦以貧故遠游，不知所在，又奉父命往尋。遇於柳州，喜不自勝，忽念親心痛，促裝言歸。及抵家，其父固無疾也，見弟與子，一笑而逝。,WIKI,清稗類鈔,208
孝友,嘉慶壬申，四川崇慶十一歲女子佘酉州，以其父長安遣戍湖北，祖父母年逾八旬無人侍養，匍匐入京，叩請釋放。臺臣為之奏請，仁宗諭曰：「佘長安原犯情罪，尚非常赦所不原。念伊女年幼至性，如恩釋放回籍。」,WIKI,清稗類鈔,95
孝友,嘉慶丙子，皖旱，流民載道，轉徙至於浙。永嘉市上有一幼童，跣足短褐而端謹，永嘉縣令適出而見之，問其姓，曰：「濮。」問其籍，曰：「全椒。」問其年，曰：「十。」問何以來此，曰：「家止山田一頃，豐年僅足食。今旱乾無穫，刈穀四十餘石，祖母年將八十，胞伯亦諸生，已六十，偕其伯母侍養，半菽不飽，故父挈母與叔挈細小以就食江南，乃流轉至此也。」與之食，辭，詰之，曰：「父母啖薯兼旬矣，不忍獨飫。」乃為簞食與肉，寘諸橐以遺之。出，即獻其母。旋又召之入，予錢二百文，則拜而襭之襟，曰：「出以奉母，童子無私藏也。」時甌守為蔣峨峰，尚未有子，聞而奇之，呼與語，大悅，欲養為假子，童不可，乃止。,WIKI,清稗類鈔,284
孝友,嘉、道間，常州豐樂鄉有一丐名阿耆，趙，其姓也。有老母，同住破廟中。晨乞食必先進之母，得錢則更買甘旨置衣服以奉之。冬則置母煖處，至夏日，則就森林，負母納涼。夜不能具帳，母寢，則持扇立侍，累月無倦容。母有所苦，恆歌舞跳弄，務得其歡而後己。里人知某孝，有所施，輒較常丐稍豐。,WIKI,清稗類鈔,134
孝友,蕭山鄭立本之父曰相德，坐事戍塞外，立本稍長，知之，痛哭廢寢食。年十八，辭母尋父。家故貧，誓以丐往，母初止之，不聽。臨行，哭而疵之曰：「汝父左手小指缺一節，中有橫紋，幸而相見，以此為驗可也。」歷半年，行抵庫車，檢軍籍，無父名，流徙數月，未知所往，邊徼人稀地廣，又無可乞食者，困甚。軍將高魁元聞立本操中土音，問之，具以告，魁元驚曰：「汝父，我友也。曩昔戍烏魯木齊之綏來縣，雖然，別八年矣。去此三千里，中隔雪山，往不易也。」餽貲而別。,WIKI,清稗類鈔,214
孝友,蕭韶，字選樓，零陵之鄉人。少穎悟，讀書，日終一卷。道光丁酉拔貢，留京，旋以疾卒，年甫二十六。韶生周晬即失怙，母守節撫之成立。逮事祖父母，為所鍾愛。祖母歿，以母事祖父多不便，凡省起居供甘旨之事皆身代之，日隨行，夜伴宿，以為常也。一日，入城而祖父卒，比歸，已斂矣。遂呼號，以頭觸地，氣絕，久之乃甦。,WIKI,清稗類鈔,147
孝友,江學海，武舉也，世居全州北鄉之楊家灣。粵寇圍全州時，四鄉咸設團練，以兵力薄弱，不足以解州城之圍，眾議推江赴湖南乞援。及自楚返，全州城陷，團潰，江之父母悉被擄，時寇趨道州，江遂往投之，其父方陷寇中職牧馬，母在酋所司烹飪，江白之酋，願迎還父母，酋憐其孝，許之。咸豐壬子六月杪，勞文毅公崇光方督師謀復道州，江先開城迎降，遂復道州。勞欲敘其功，力辭，乃奉其父母歸全州。,WIKI,清稗類鈔,180
孝友,霍山吳彥甫少寇廷棟為咸、同間理學名臣，母葉太夫人博通書史，吳四歲即授之以經籍，過目成誦。有過，手撻之，吳泣，大夫人曰：「汝頭有鯁骨，痛吾手矣。」吳捧母手，拊摩再四，曰：「母再撻兒，可用絓紬裹也。」太夫人為之霽顏。,WIKI,清稗類鈔,106
孝友,姚立，居金山之溫河涇，為博士弟子。髫齡即善承父母顏色。母楊氏苦腹脹，立年十四，恆撫摩之，問所苦。後十年，母以微疾終，擗踊不欲生，父曲諭之，乃進一溢米。,WIKI,清稗類鈔,75
孝友,同治朝，陽湖有莊曾炎者，事父母，以孝聞。父逢吉，入貲得山東某縣縣丞，坐法戍奉天。曾炎方弱冠，痛父遠行，奔訴於郡守，欲走代之。守有難色，曾炎號泣於庭曰：「人孰無父哉！奈何獨沮於我也？」左右為之請，太守亦鑒其誠，獲如其請。曾炎遂即日上道，詣京師，伏闕上疏曰：「臣父縣丞逢吉，不幸罣吏議，謫戍遼陽，筋力就衰，不能執事。大母范，春秋踰九十，旦夕想念，恐染霜露疾，無以遂其菽水之忱，終天之憾，或及其身。臣犬馬之齒方殷，願代父作勞，使其終養，雖即死，無恨。聖天子以孝治天下，惟哀矜焉。」疏入，穆宗惻然從之。,WIKI,清稗類鈔,247
孝友,曾炎乃易短衣，欣然就道，無難色。然體質尫弱，不勝負任之苦，越十月，以疾歾。臨卒，謂吏役曰：「毋使父母及祖母知，恐傷老人心也。」曾炎通《毛詩》，善歌辭，賦性剛直，讀古忠孝事，歛衽久之，且曰：「使曾炎生於其時，亦當若是。」遇友朋患難，舍身赴援，蹈湯火不辭也。卒年僅二十二。,WIKI,清稗類鈔,134
孝友,瀏陽郭孝子，村氓也。早孤，以力食於人，得值以養母。母畏雷，孝子因之不遠出，春夏之交，故多雷，輒棄其所事以歸，聞雷聲，即持抱母，一日，母曰：「幸兒衛我，得無怖，若在九泉，誰衛我者？」孝子慰之曰：「母百年後，若逢陰雨，兒嘗守母如母生時。」後母卒，葬畢，即宿墓旁。旁有小巖，可容一人，乃廬其中，晴則出，陰則守。每雷電交作時，即伏墓側而呼曰：「兒在此，母無恐。」率以為常。,WIKI,清稗類鈔,182
孝友,歷城西門外有柴氏婦，其夫賈也，頻歲折閱，資盡不能養母，婦詰夫曰：「母與妻孰重？」夫曰：「母重。」「事夫與事姑孰重？」夫曰：「事姑重。」婦曰：「然則鬻婦以養姑乎？」夫泣，婦亦泣，鄰人乃醵金遺之，婦卒不鬻。,WIKI,清稗類鈔,101
孝友,家畜一犬，雪雪愛之，故得食必分之犬，犬固馴，能習雪雪頤指。後犬生子，子長而母犬老矣，犬子得骨肉輒先獻其母。未幾，犬母病，毛脫皮爛，犬子輒為母舐傷處。越三日，犬母死，犬子狂號，其聲如哭，不食亦不飲，號一日夜亦死。雪雪見之，忽大感悔，引手自搰其面曰：「予過矣，予過矣。犬，畜類耳，其孝也如此。予，人也，今乃不犬若耶？」乃疾趨至父母前，拜泣不能起，叩額有聲，仰而哀曰：「阿爺，阿娘，兒知罪矣，今不敢復爾矣。」其父母睹狀，殊駭異，則曰：「起，起。誰教汝者？」雪雪曰：「兒觀犬子猶能以身殉其母也。」父母叱之起，曰：「汝能孝，予無憂矣。」自是而後，雪雪起敬起孝，能以力養，終日綯且織，積三日一出售，以錢易米，負而歸，炊以奉父母，父母既飽，食其餘。既而更樵淤山，漁於水，所入較豐，乃得以甘旨養父母。雪雪年三十一始有室，室人不德，動違翕姑意，出之，再娶，舉二子。父年至七十一，母年至七十五，父先卒，母越二年逝。雪雪髮斑矣，猶作孺子啼曰：「予十八年前，苟即能孝養，則可多博父母十年之歡。今日思之，大有憾矣。」未幾，竟抑鬱以終，鄉人咸稱之為殷孝子。,WIKI,清稗類鈔,464
孝友,義進同懷兄二人，均有子。義進壯時，嘗佐人貿遷，受直輒奉親，父將為之娶，義進語人曰：「兩兄所獲，僅庇其孥，我娶，我父安得養？我終不以婦人奪己之養也。苟大宗勿廢祀，我寧為其不孝者？」故終身鰥。,WIKI,清稗類鈔,94
孝友,先是，義進有足疾，常患脛腫。至是，家人戒勿夜起以增困，曰：「父愈，我病，庸何傷？」疾幾殆，猶即枕上禮佛弗輟。乙未某月卒，年五十有三歲。,WIKI,清稗類鈔,67
孝友,范仲光，桂陽人，農家子也。幼聰慧，父母命入塾讀書，過目輒成誦，以故師及同學咸愛敬之。年十八，父遘危疾，醫藥罔效，仲光潛刲兩肱，家人莫之知也，見其慘淡無人色，竊異之。未幾，父竟死。仲光宛轉眩瞀，神支離，不自克，如欲無生者。其母懼失子，踰兩月，召其同學者數輩強掖之至塾。仲光重違母意，忍涕習所業，手掣縮，艱上下，人靜，輒絮泣。其曹疑之，陽與語，時而袒其臂，則左右各去肉倍寸許，赭如渥。仲光哭，其曹皆哭，人始知其割肱也。免喪就試，補弟子員，舉一子，終以毀故，病咯血，年二十有五遽沒。妻何氏為守義撫孤，克自立焉。,WIKI,清稗類鈔,252
孝友,一日，馮護軍餉至陝，申途舟泊大嶺下。時值炎暑，倦而假寐，恍惚間，舟略動，馮驚醒，見一人短衣窄袖，在艙面攜一銀包躍上嶺去。急起逐之，其人忽徐忽疾，或奔或躍，竭力馳驅，終不及。須臾，至一巨第，第有牆，牆闢一洞，徑不盈尺，其人縱身上，虵伏以入，馮體大，不能容，乃登垣躍而下，中無人跡，甚異之。緩步入內，見一室，有榻，羅帳低垂，露纖足，纖不盈掬，所失銀包在足下。馮駭異，欲徑前取銀包，而堅不能動，急返身出，忽聞語聲，回顧，則姿容無世之十七八好女子也。馮欺其弱，遽放一鏢，女接去，連放連接，而鏢已盡，急拔佩刀相拒，女又從容以飛劍破之，馮亟伏地請罪。女笑曰：「余兄妹二人隱於此，久聞君名。吾兄攫銀無他意，欲一較技也。」遂令馮就坐，復令馮與其兄相見，設酒饌款之，遂共飲，席次詢之，知為韓姓，父亦豪客，為仇所害，女善父術，能水上行，兄雖得父傳，然遠不如女。兩人之隱於此者，以父已死，兄妹具此絕技，恐人疑也。馮辭去，女即以銀包授之。,WIKI,清稗類鈔,407
孝友,江西寧都三魏，即善伯名詳、叔子名禧、和公名禮者是也。和公少叔子五歲，父命叔子授以書，笞罵皆樂受，曰：「叔兄愛我也。」比弱冠，益刻苦自勵，學日進，兩兄儼以畏友待之。,WIKI,清稗類鈔,81
孝友,魏和公嘗省某兄善伯於潮州，賊方殺人，流血在道，趣負擔者行，曰：「彼方得貨，不遽出也。」卒無恙。及善伯客燕，又省之。,WIKI,清稗類鈔,57
孝友,鄞縣李叔則，名士楷，叔範，名士模，兄弟也。叔範初讀書，叔則已補諸生，有名，遂讓其兄使專治經史，而自理家務。已而承父命，使分產，叔範逡巡不忍答，輒曰：「有長兄在，凡田宅，俱請受其下者。」叔則亦曰：「吾家之田一畝屋一廛，皆吾弟所益，吾當受其下者。」兄弟交讓不置，里中聞者競嗟歎，至以其名呼曰：「李氏兄可為模，弟可為楷。」,WIKI,清稗類鈔,158
孝友,吳紹先，稷山人。少讀書，略解文義。十三歲而喪父，十六歲而喪母。有二弟，季年十一，偶與其從兄出，遂失蹤。又數年，仲以博負逃。紹先負販以跡之，南出襄洛，西歷劍州，東至黑龍江，積十有六年，卒同時得之。其求仲也，出塞，抵寧古塔，而仲方在某豪家為奴，以情請，不許，乃冒公人入軍府訟。軍吏庇豪，欲威懾紹先，以應對失儀，捶其面，血淋漓，紹先詞愈強直，卒白大帥，持其弟以歸。,WIKI,清稗類鈔,179
孝友,錢塘周軾，字輿則，有兄弟七人，次為五。既喪父，兄輿載、輿正、輿述亦相繼而歾，輿則哀毀盡禮，獨泫然曰：「鄉者有父兄在，今父兄之責，萃予一人，較不竭力。」異母弟輿衛、輿封、輿閑並幼，友愛甚篇，其教兄子雨三，一如輿載之教輿則者，曰：「吾以報長兄德也。」每祭集家廟時，群從子弟五十餘人，諄諄以孝弟禮義相勸勉，間有犯者，必稱祖宗命，涕泣切責之，甚者予杖焉。,WIKI,清稗類鈔,173
孝友,嘉善魏正鎧，字冬木，有弟正錡，字石如，忠烈公後也。友愛無間，皆博土弟子員，教授於鄉，相距數十里。一日，石如忽憶冬木，亟拏扁丹，至其館。冬木聞之，欣然延入，一揖後坐定，相對不語，涕泗交作。館主人為具餐，食訖，遂辭還。冬木送之至門，望不見舟而入，終無一言。,WIKI,清稗類鈔,126
孝友,愍烈，名國華，字溫甫。由監生應京兆試，不遇，歸而講求經世之略。咸豐乙卯，文正督師豫章，粵寇石達開竄江西，周培春等復自廣東竄至，與之合，迭陷名城。愍烈倍道走武昌，乞師於胡文忠公林翼，遂受檄，與劉騰鴻等率五千人行，乃攻克咸寧、蒲圻、祟陽、通城、新昌、上高六縣。文正嘗言：「使吾有生還之伺，愍烈力也。」戊午，李忠武公續賓勦寇皖中，愍烈助之，連下潛山、太湖、桐城、舒城四縣，遂乘勝擣三河鎮，十月初十日，力戰死之。,WIKI,清稗類鈔,202
孝友,一日，僧喬裝游方者抵譚門，口喃喃誦經，賽花見之，語某曰：「此有道者也，不可不獻小技。」某遂以小錢一枚，擲入木魚中，且語曰：「速去，毋喋喋。」僧以錢還原處，亦語曰：「區區一錢，何足重輕？量何小也？」脫然去，某亦不與較。僧急往，告富人曰：「譚技藝過人，非僧所敵，不若誣以某案，請兵會剿。」眾然之，白其事於州牧，遣人守要處，僧率捕十餘人往擒。與某遇諸途，途次有溝，水可八尺許，某恐眾寡不敵，一躍入河，僧隨之下。未幾，僧舁某出矣，送州牧訊鞫，諸貧者爭為之判白，而知州某卒以受賄故，以嚴刑供認。既刑，賽花殯之，操短刀入僧寺，越樓窗而進，既誅僧，復仇，乃割髮為尼，自是終身不復研究柔術矣。,WIKI,清稗類鈔,288
孝友,錢塘徐印香舍人恩綬篤於友于，事其兄昆生封翁惟謹。舍人嘗司鐸姚江，以兄方罷幕家居，相隔數百里，僅歲時一歸，猶未盡聯牀情話之樂也，輒以書問往復，縷述朝章國故及家常細事鄉里瑣聞以相娛樂。時郵政未舉，函件必付信局，局取寄資必向受信人索之。嫂性慳甚，聞旬月所出信資鉅，戒閽者毋納信人。兄鬱鬱者旬日，久始知之，貽書告舍人，自是舍人寄書，輒令信人歸取信資，而魚書雁帛乃如故。,WIKI,清稗類鈔,180
孝友,二弟得田稍稍悔，而群惡少涎焉，百計誘之，未幾，十五畝又屬他人矣。大愧，不敢面兄，伯箴聞之，泣曰：「家何不幸哉？」復招舅告之，舅曰：「然則奈何？」曰：「天下無不可為善之人，教之不服，以意感之，未有再三而不化者。數年來，殖產治廬已如父數，再量與之，何如？」舅未答，伯箴妻自內出，曰：「若爾，是蹈前轍也，非愛之，適屢形其過耳。吾家屋宇閒曠，盍群處而合業焉，則產莫能移，兩叔庶無苦。」伯箴大喜，卜日迎二弟合居焉。,WIKI,清稗類鈔,202
孝友,至是，二弟感甚，叩頭至流血，自悔昔非人，誓不再耗，併力贊助。十餘年。益田數千畝，屋舍連亙，寖成巨室。伯箴年六十，綜核財產三分之，二弟辭曰：「此兄物，衣食足矣，奚敢取。」伯箴曰：「毋爾也。昔由分而合，冀今日之成；今由合而分，杜後日之患。蓋諸弟非復似昔，自可守其財，吾子孫未必如我，或難繼吾志耳。」,WIKI,清稗類鈔,147
孝友,劉昭容，一名十三旦，漢口女伶也，唱花衫。其為人也，婉靜儉約，寡言笑。幼字於韓，而早失怙恃，遺兩弟，曰森，曰庚。時森年十四，庚年十一，而昭容十六，乃以針黹度日，使森、庚出就外傅。既而見女伶之為世所重而易得多金也，乃曰：「森、庚學費不貲，僅仰十指，非久遠計也。森、庚而果成立者，吾雖死，吾亦甘之，更何恥於伶？吾其現身舞臺以說法乎？」好事者慫恿之，於是遂隸樂部，京、津、滬、漢，所至享盛名，而月入多不妄費。自是而森、庚益得肆力於學，入大同學校，更勗之曰：「而姊以色身示人，不得已也。若勉之，若不自立，而姊終身不嫁矣。」,WIKI,清稗類鈔,256
忠藎,康熙初年，撤藩議起，吳三桂反於滇，閩藩耿精忠遙應之，巡撫劉秉政降。精忠環兵刃脅總督范忠貞公，范挺身前嚼齒大罵，精忠執之，復使秉政往說。秉政時已為偽樞密使，范蹴之仆地，笑曰：「逆賊分即死，予先褫其魄矣。」精忠見范無屈意，乃使人問曰：「聞公昔與水月和尚遊，和尚何言屬公邪？」范叱之曰：「吾家世讀孔孟書，忠孝大節，豈死生所能奪？即彼緇流，稍有識，亦必以忠孝勸人，豈肯妄言禍福？歸語爾主？善自為計，無自取族滅也。」耿精忠母周氏，賢母也。當滇氛初起，精忠密受偽命，周氏屢責不悛，即憤鬱絕食而死，范忠貞公往唁之。,WIKI,清稗類鈔,250
忠藎,康熙癸酉，聖祖有疾，諭諸王大臣修齋禱禳，初僅宗室及滿大臣行之，繼而上自漢六部九卿，下至富商大賈，亦莫不效之。或三晝夜，或七晝夜，或九晝夜，各於就近寺觀設壇以禱。皇城內外，黃冠絡繹，月餘乃止。,WIKI,清稗類鈔,95
忠藎,信勇公瑪木特，額魯特人。初為準噶爾宰桑。乾隆癸酉，杜爾伯特汗策淩來降，達瓦齊遣瑪追之，既入邊，復逸出，副都統達青阿誘擒之。高宗諭曰：「瑪木特儻召之不至，或至，心懷不服，則擒之可。今遣使往輒至，不明懲其罪，反誘擒，非也。」詔宥罪，遣歸，給衣冠。瑪感上恩，稽首而還。後我兵入，瑪感前事，且念達瓦齊不足事，乃赴副將軍薩拉爾軍請內徙。入覲，上念其誠，授內大臣。時議征達瓦齊，以阿睦爾撒納為左副將軍，以瑪為參贊。瑪密奏曰：「阿睦爾撒納，豺狼也，往必為殃。」上以不逆詐諭之。軍抵伊犁，瑪多贊畫功，封三等信勇公，賞雙眼孔雀翎，四團龍服，命守札哈泌，以疾留伊犁。阿叛，為逆黨所擒。阿慰之曰：「準噶爾與天朝疆域殊異，爾欲內向，何也？不如歸我，當善視之。」瑪怒，唾而言曰：「天下豈有無君之國哉！達瓦齊篡虐，聖天子討其罪，噶爾丹策淩嗣已絕，我不內附，將焉往？且天朝已擒我，不即誅，復釋還，此所謂生死而肉骨也，何忍背之？爾先我往，聖天子待爾厚，爾乃謀逆，今既擒我，我何懼！死則死爾。大軍至，將磔汝，犬不食爾肉也。」阿慚，縊殺之。事聞，上震悼，御製《烈士行》以獎之。,WIKI,清稗類鈔,470
忠藎,護軍統領伍岱，遼東驍士也，見溫所為，歎曰：「吾聞速拙，未聞遲巧，焉有屯兵賊境而日以宴會為務？吾固遼海健兒，未審有若此能致勝者。」溫大怒，以他罪遣戍。遣綠營兵三五十人取碉卡，有致傷者，溫反責之，人心益懈。超勇公海蘭察至扣刀誚溫曰：「身為大將，苟安旦夕，非夫也。今師雖老，使某督之，猶可致勝。」溫拂袖起。遷延月餘，賊偵官兵弱，乃整勁旅數千東攻，官兵不戰自潰。海初對敵，即咤曰：「雲氣已頹散，不可戰，余馬首欲東，與諸公期會於美諾寨。」因馳馬破圍去。,WIKI,清稗類鈔,221
忠藎,乾隆朝，無錫楊夢槎明府以孝廉令四川酆都。丁卯，金川酋逆命，調赴前敵，監製礮位，屢有功。癸巳六月，大軍至木果木山，夜半賊劫礮局，遂擁之去。環叩用礮之法，明府陽教之，而陰詭其製，反裂，殪賊無算。賊酋切齒，剁其屍如泥。事聞，詔贈兵備道，賜祭葬，蔭一子如其官。,WIKI,清稗類鈔,126
忠藎,孝賢后之猶子奎壯烈公林，嘗於乾隆壬子從福文襄征廓爾喀，疽發於項，仍力疾從軍。孫文靖公士毅往視其疾，執手曰：「疾何必問？大丈夫不能馬革裹屍，殗殢床簀，實可醜也。」及卒，惟以軍務未蕆為憂，語不及他。奎嘗讀《元史》，王述菴侍郎問所慕，奎曰：「耶律文正非余所及，得及王保保之忠貞足矣！」,WIKI,清稗類鈔,139
忠藎,道光乙未會試，蒙古倭文端公仁為同考官，得士最盛。而會稽陶文節公恩培、通州孫文介公銘恩、旌德呂文節公賢基、宿松羅文節公遵殿，皆出其門，先後殉粵寇之難，世稱倭門四忠。,WIKI,清稗類鈔,81
忠藎,道光壬寅，英之復陷定海也，有三總兵力戰卻敵，卒以身殉。三總兵者：直隸王剛節公錫朋、浙江葛壯節公雲飛、湖南鄭忠節公國鴻是也。,WIKI,清稗類鈔,61
忠藎,葛字南田，以武進士授守備，五擢至定海鎮總兵。丁憂致仕，臨歸，上書大府，以廣東禁鴉片事方急，英人狡焉思逞，恐一旦有變，波及浙、閩，宜先事定謀。庚子七月，英人據定海，巡撫某服其先見之明，馳書要之，詣鎮海，計防禦。葛得書，隻身赴鎮海，請盡出勁兵，扼守金雞、招寶兩山。會英軍統領安奪德被執，葛請乘虛出兵以復定海，大府囁嚅不能從。辛丑，和約成，許通商，英人求釋安奪德而歸定海於我，朝廷許之，命與王、鄭同鎮焉。惟定海踞山臨海，易攻不易守，葛議築土城，列巨礮，當事以費鉅不果行。七月，英擾廈門，葛聞之急牒大府，請益兵增礮，皆不省。八月，復犯定海，攻竹山門及東港浦，皆力戰卻之。而英軍益眾，以艦二十九艘迫竹山。所部僅二百餘人，乃馳書大營，請濟師,WIKI,清稗類鈔,314
忠藎,勿許，且復書戒死守，毋望援。時天雨浹旬，葛以青布纏首，著鐵齒鞾，指揮霪潦中，相持數日，屢戰卻敵。會天大霧，英人全隊逼土城，葛礮沈其艦，英人分道攻曉峰，曉峰無礮，英人奪間道下，破竹山門，薄土城。葛以礮迴擊，敵軍死進，率部卒持刀械鬬。安奪德執旗麾兵進，葛持刀斫其兵數十人，刀折，復拔佩刀，衝入英軍中。至竹山門，方登城，英人刀劈其面，去其半，血淋漓，猶奮身上登。忽有礮彈背擊，洞胸沒。部卒某夜跡其尸，走竹山門。時雨霽月明，見葛猶宛然立崖石下，兩手握刀不釋，左目炯炯如生，欲負之行，不能舉。拜而祝曰：「曷歸見太夫人乎？」遂抱尸，浮舟內渡，大吏護喪還葬。鄭字雪堂，由雲騎尉世職擢至處州鎮總兵。旋奉命同守定海，所至皆能舉其職，至是亦以力戰死。,WIKI,清稗類鈔,315
忠藎,同安陳忠愍公化成之官江南提督也，為道光壬寅，時英人方陷鎮江，逼江寧。乃堅築礮壘，禦敵吳淞，檄鎮將某分駐西礮臺，以示固守。並與江督裕祿書，略謂：「海口軍事，一以付余，君但無出寶山縣城一步，併力相擊，則事濟矣。」未幾，英人近吳淞，陳儘力轟擊，戰將捷矣，裕聞警，棄寶山而遁，由是西礮臺守將以宿隙反礮擊之，中項而卒，兵遂潰。,WIKI,清稗類鈔,158
忠藎,粵寇之亂，羅忠節公澤南守洪山，寇攻屢不得志，出賞格，募廣濟、興國人圍攻，死亡甚多。時江西告急，促往援，羅以屢奉詔詰責，不即克復湖北省城，未即赴。一日，寇大股猝至，督隊下山，時羅戴長穗小帽，衣棉馬褂，突有槍彈傷其額。眾聞主帥受傷，陣稍動，羅猶指揮全軍，旋衝旋退，故寇不敢逕逼。而血殷袍袖，眾勸速歸養傷，不允，使兩人夾扶，徐行至營，立門外，眾兵由是咸陳營前，寇遂退。卒以傷後受風，殞於軍。,WIKI,清稗類鈔,192
忠藎,旋據署南海縣知縣朱燮親往洋船，將葉名琛棺柩驗收，移至東大門外斗姥宮內妥為停放，并將帶回所遺銀物逐一點明，封存縣庫．訊據隨行家人許慶，胡福同供：『咸豐八年正月初三日，小的們與武巡捕藍繽眼隨葉主人由省坐輪船到香港，并廚子劉喜，薙頭匠劉四一同擕帶食物隨行。初七日由香港開船，十六日到嗎喇國，即新加坡。十八日由新加坡到孟喀喇，即五印度。二月初一日搬上砲台居住。三月二十五日又遷往相距十五里之大里恩寺花園樓上居住。自到大里恩寺後，洋人預備車馬，屢請遊玩，主人不允。,WIKI,清稗類鈔,227
忠藎,迨至九年二月二十日後，帶去食物已盡，小的們請在彼處添買，主人不允，且云：「我之所以不死而來者，當時聞夷人欲送我到英國，聞其國王素稱明理，意欲得見該國王，留面理論。既經和好，何以無端起衅，究竟孰是孰非，以冀折服其心，而存國家體制，彼時此身已置諸度外。不意日望一日，總不能到該國，淹留此地，要生何為？所帶糧食既完，何顏食外國之物？」屢經繙譯官將食物送來，一概杜絕不用，小的們屢勸不從。於二月二十九日得病不食，至三月初七日戌時病故。臨絕並無別話，只說辜負國恩，死不瞑目。當時有繙譯官阿查利在場料理，於初八日酉時用棺裝殮，二十四日將棺木運上火船，繙譯官帶同小的們坐火船運回廣東，四月十三日到省。』藍鑌已於九年正月二十二日在孟喀喇病故，寄葬客地。謹奏。」名琛，漢陽人，道光乙未進士。由翰林外任知府，洊擢巡撫。己酉，與鹿邑徐仲升制軍因辦理夷人進城事宜，得旨嘉獎，徐封子爵，葉封男爵。後徐罷職，葉遂總督兩廣，晉大學士。丁巳冬，粵城變作，被虜。,WIKI,清稗類鈔,414
忠藎,羅壯節公遵殿通籍後，以知縣發直隸，屢治劇邑，循績遠聞。在清苑，以保舉卓異引見，宣宗諭廷臣曰：「此本色書生也。」賞加同知銜。羅之受知自此始。咸豐庚申二月，粵寇陷杭州，羅適撫浙，死之。文宗溫旨褒卹，予謚忠愍。未幾，御史高延祜摭浮議劾之，有旨罷卹典。同治壬戌，曾文正公訟羅清忠大節，穆宗特諭，仍遵文宗初次諭旨，照巡撫例從優議卹，贈銜賜葬，予謚壯節，並給騎都尉世職，入祀京師及本籍昭忠祠。一人兩謚，已為古今所稀聞，而妻徐氏、孀女陳羅氏、姪婦周氏同時殉難者，均令配食專祠，並以雇婦金梅氏、家丁顧斌祔祀賜卹，為尤渥也。,WIKI,清稗類鈔,253
忠藎,同治癸亥三月，遇缺題奏提督江西南贛鎮總兵勃勇巴圖魯程忠烈公學啟之卒，以傷重也。程，桐城人。嘗陷粵寇中，某酋甚重之，而不為用。咸豐庚申，逸出，投曾文正營，破安慶，多得其力。及隨李文忠至滬，所部開字營僅五六千人，破寇數萬，李奇其才，為增至萬人而專任之，遂收省會，成大功。每戰，必扼要搗虛，制寇死命，故所至皆捷。治軍嚴，所過無秋毫犯。自被創回蘇，李旦夕往視。既而創漸合，留敗骨為梗，醫云不可去，乃自拔之，因傷腦及喉舌，不復能飲食。卒之日，命侍者進黃馬褂，起服之，繞室行，顧取茗碗，不下咽而絕，年甫三十五。英將戈登素相服，及誅蘇城降酋，戈登意不平，忿與絕。至是聞之，泣下，乞其督陣時二長旗攜以歸，為紀念。舊藏程之鏡攝小影二，至是以一遺李而自懸其一。西人每輕視我國大將，其重程如此。李具以狀聞，追贈太子太保，謚忠烈，給騎都尉世職，事蹟宣付史館，安慶、蘇州、嘉興俱建專祠。,WIKI,清稗類鈔,380
忠藎,玉亭少孤貧，豪放不羈，好讀書，以貧故，棄而業商。養母以孝聞，逾年母死，投馮軍。初為小卒，旋擢百總。諒山之役，法軍參謀某多智謀，有幹略，勇敢善戰，子材忌之，募刺客謀陰傷之。玉亭欣然往，跛其足，敝其衣，日行乞於法營旁，法人不察。會軍中缺伙夫，招華人貧苦者充之，玉亭乘隙往，法人不疑，納之。入營三月，懷椎枕刃以待。某夜，戰，某參贊督隊，玉亭聞而潛尾之。至郊野，出手槍轟然一聲，斃某參贊。玉亭被執，法軍官鞫訊，玉亭無懼色，慷慨陳曰：「予，華人也，與參贊本無隙。所以出此者，為祖國耳。爾軍屢獲勝，計畫悉出自參贊，今參贊死，軍氣不免稍殺。」法軍官曰：「爾從戎久，如以華軍祕密告我，可貸汝死。」曰：「我知有國，不知有身，死非我懼。」法官知不可強，命斃之。臨刑時，面色如恆，向南點首者再，含笑而逝。參贊死，法軍紛亂者屢日，我軍遂規復諒山。,WIKI,清稗類鈔,361
忠藎,到防，憂憤時事，有如心疾，日在營中呼小孩兒「快造飯，料理裹腳草鞋，今日要打法人」，謞謞不絕口。左右謀看戲，演忠義戰事如岳飛大勝金兀朮等齣，乃欣然不言。會元日，問是何日，曰：「過年。」曰：「兒輩都在福建省城過年邪？」曰：「然。」曰：「今日不准過年，要出隊。法人乘過年好打廈門，小孩兒出隊，我當前敵。」總督楊昌濬賀年，謂：「法人怕中堂，自然不來，中堂可不去。」左曰：「此言何足信？我在浙勦粵寇，在陝、甘、新疆勦回，都非若輩怕我，尚須打。」楊沮之不已，左哭曰：「楊石泉竟非羅羅山門人。」左右報將軍穆圖善賀年來，曰：「彼來何事？彼在陝、甘害死劉松山，我還有多人為彼害乎？」且罵且淚。及見，將軍曰：「中堂在此為元戎，宜坐鎮。宜去者，將軍、總督耳。」左曰：「汝二人已是大官矣，仍是我去。」將軍言：「我輩固大官，要不如中堂關係大局。」左無聲，徐言：「如此，便汝二人亦不必去，令諸統領去，諸統領不得一人不去。」,WIKI,清稗類鈔,397
忠藎,和約定，左忽咄咄自語：「今日大喜事，速張燈懸彩。」將軍、總督以為有喜事，相率入賀，問曰：「今日賀中堂，中堂是何喜事？」曰：「大喜事都不知，未免時局太不關心。我昨日以滅法人露布入告矣。」將軍、總督退。使人出視和約，氣急而戰，不能成讀，太息曰：「閻中堂為全國清議所歸，奈何亦傅會和約。」然猶不時連聲呼「訶訶，出隊出隊」，顛而嘔血，遂薨。,WIKI,清稗類鈔,166
忠藎,法、越之役，朝命鮑超、岑毓英、馮子材、劉銘傳諸帥分道出防。未幾議和，而以水土不習感受煙瘴而死者纍纍皆是，及撤戍，皆棄其尸，歸其辮，辮係姓名籍貫，將為招魂之葬。岑於其臨行也，設醮祭之，題一聯於醮壇云：「是誰浩劫催成，馬革分歸，蟲沙競化，更摧殘瘴雨蠻煙，試回看越裳殄瘁，漢幟蒼茫，這無限國殤，各向天涯遙布奠；何處巫陽招得，關門月黑，塞上雲昏，盡淹滯忠魂義魄，倘他時三界輪迴，九幽度脫，願都為壯士，重來邊塞愾同仇。」,WIKI,清稗類鈔,205
忠藎,光緒甲午中、日之役，五月，總兵左寶貴提師五千人援朝鮮，次平壤，日本出我不意，驟進。寶貴探知，請提督葉志超會師助戰，志超謝之，寶貴怒。寶貴故回人，遵回禮，先期沐浴，誓臨陣死節。會戰期迫，寶貴翎頂輝煌，為士卒先。或勸去其翎頂，免為敵矢之的，寶貴曰：「吾服朝服，欲士卒知我先，庶競為之死也。敵之注目，吾何懼乎？」故戰時所部兵均勇往直前。惜孤軍獨當一面，大軍不為之援，日人圍之數重，全軍覆焉。事聞，贈提督，照提督陣亡例賜卹。,WIKI,清稗類鈔,208
忠藎,光緒甲午，日人佔遼東，駐重兵於旅順。日兵某常出遊，一日，偶於僻巷中遇一丐兒向之行乞。日兵解華語，見其辭令敏捷，欲挈以去，兒欣然從之。至日營，軍士咸與之嬉，兒亦善伺人意。無何，營中痢疾盛行，軍士悉傳染，死亡者踵相接，丐兒亦奄臥牀第間，氣息僅屬。,WIKI,清稗類鈔,121
忠藎,及日兵大集，戰不利，據臺北，景崧遁。日人又詗知臺灣自主事為逢甲所倡，下令嚴索。會防守臺南之劉永福以兵力不支亦失守，於是逢甲知事不可為，亦內渡入粵，而臺灣遂亡。逢甲既內渡，遂入廣東，家於嘉應州，買屋居焉，自署為臺灣之遺民。,WIKI,清稗類鈔,110
忠藎,閩人簡大獅，少有勇名，富民族平等思想，市井傭工請見亦禮之，若上賓焉。嘗遊廈門，偶於途中睹一西人欺凌一華人，又有一人袖手旁觀，其色若自得者，大獅恥之，乃擊旁觀者之頰而罵之曰：「若視同胞受辱，不引為恥，反顧而笑之，誠無恥之尤者也。」西人見其勇，亦遽退焉。光緒乙未，大獅聞臺灣割於日，甚不平，乃散其家資，募死士拒強鄰，卒以眾寡不敵，敗竄泉州。然日人憚之，威逼閩官，謂若不予大獅，當興師問罪。閩官懼，亟索大獅，獲而囚之。大獅泣曰：「吾寧見殺於本國，不願被赦於他邦。」閩官不可，遂畀日人。日人甚敬之，呼為烈士，欲降之。大獅不可，乃不屈死。,WIKI,清稗類鈔,264
忠藎,王廉生祭酒懿榮官京朝二十年，書法雄健，喜金石書畫，一貧如洗，雖典衣絕糧不顧也，吳縣潘文勤公祖蔭極賞之。王性耿介，好詼諧，動輒玩世，使酒罵座，同官均側目，有東怪之稱。至光緒庚子八國聯軍入都，合家殉難，人始歎為不可及。,WIKI,清稗類鈔,107
忠藎,粵東鹹水妹，率自他省拐販而售之蛋戶者，衣服詭異，不與常妓同，人以其侍西人也，多賤視之。然是中人亦各有意志，大率為鹹水妹者，多立志不至歐洲，不入西教，非嫁西人則不改西裝。其言曰：「吾之為是，以迫於不得已也。若遂欲吾心向西人，豈有是哉？」又雖與西人相接，多物色國人，擇年相當之可事者，俟蓄積稍富，則嫁之。既嫁，則不復與舊時儕偶通，以恐為夫所賤視也，夫若不嫌，始來往如平昔。其嫁西人者，十不一二也。,WIKI,清稗類鈔,196
忠藎,西人之至我國者，多與鹹水妹相昵，久之，或月給值以養之，或竟娶為妻，至禮拜堂成禮，並登報宣告。其稍有身分者，雖與相處如夫婦，告人，則仍稱之為妓也。然娶鹹水妹者，大率安於我國，不復為歸計。即歸，女亦不從，以離國則親友盡絕，且勢孤也。,WIKI,清稗類鈔,114
忠藎,光緒末，有髯監者往來燕市中，自述其入宮之歷史。謂少生於楊村，年七歲，以小刀嬉戲，勢去其半，暈絕。父母痛甚，延醫治之，如法閹割，逾數十日而創平。適村中人有與某內監識者，夤緣得入宮，事德宗，年十五矣。時帝年亦十四五，典學之餘，好嬉戲，於擊毬尤昕夕不廢。余遂嫻其術。帝謂余能事己也，寵逾他監。一日，帝以他監多不能識字，謂余曰：「汝能誦《四子書》乎？」曰,WIKI,清稗類鈔,173
忠藎,「能。」「能誦《五經》乎？」曰：「不能。」曰：「朕教汝，汝為朕弟子。」於是朝夕授以經。余頗自奮，帝亦謂余敏而好學。不二年，《五經》粗畢業，帝曰：「朕不能為汝師矣！」從上書房取子史及唐、宋人詩文，命余讀之，謂得奇解，當以相質證。自是而學遂大進，帝輒曰：「豎子可教也。」洎帝大婚，以余值內書房。余年亦稍長，鬑鬑髭根，忽漸現於余頰,WIKI,清稗類鈔,162
忠藎,予諡忠節。樸壽為福州將軍，被執不屈死，詔贈太子太保，賞二等輕車都尉世職，將軍例賜卹，予諡。馮汝騤為江西巡撫，殉難於九江，詔照總督例賜卹，予諡忠愍。趙國賢為廣東潮州鎮總兵，與城殉，詔照提督例賜卹，予諡忠壯。端方為署理四川總督，中途遇害，詔贈太子太保，賞二等輕車都尉世職，照總督例賜卹，予諡忠愍。端錦為三品銜河南候補知府，端方弟也，同殉，詔照三品官陣亡例賜卹。志銳為伊犁將軍，與城殉，詔贈太子少保，照將軍例賜卹，予諡文貞。鍾麟同為雲南統制官，兵變陣亡，詔贈副都統，照副都統例賜卹，並予諡。王振畿為候選道，充雲南兵備處總辦，與麟同同殉，詔照協都統例賜卹。范鍾岳為雲南輜重營管帶，中彈陣亡，詔照正參領例賜卹。良弼為鑲白旗漢軍副都統，兼軍諮府軍諮使，被炸受傷，身殞，詔照副都統例賜卹。,WIKI,清稗類鈔,337
忠藎,桂城，字仲藩，為憲兵科協軍校，江南陸軍警察營管帶官。江、浙民軍會攻江寧，統制徐紹楨督第九鎮新兵駐秣陵關，桂以事往謁，被拘留，閉荒祠中。會第九鎮新兵敗於雨花臺，退守秣陵關，眾遷怒於桂，擁之出，不屈死，距蒞事未五月也。事聞，予諡剛愍。京口駐防員弁奉差於新兵營而同被難者有國全、海靖、文馨、秉陞，江寧駐防有某營教練官恩錫及海祥等十餘人。楊調元，號龢甫，貴筑人。宦陝西，以宣統辛亥正月權渭南令。,WIKI,清稗類鈔,193
敬信,李孝愨為明諸生，明亡，謝世事不復問，一意讀書。念聖學以敬為樞紐，顏其齋曰「主一」。每晨興，讀《孝經》《大學》《中庸》朱註各編，旁及他書，潛玩默體，務期實致之躬。,WIKI,清稗類鈔,80
敬信,寶應朱澤澐，號止泉，康熙朝諸生。初得陳畏齋《讀書分年日程》，即尋其次序，刻厲誦習。學天文於泰州陳厚耀，能得其意。繼而專意理學，居敬窮理，以朱子為師。嘗曰：「朱子之色莊言厲，行舒而恭，坐端而直，言貌之涵養者然。整容正坐，緩視微吟，虛心涵泳，切己體察，讀書之涵養者然。靜而常覺，靜之涵養者然。動而常止，動之涵養者然。仁之包義禮智也，求仁之涵養者然。仁義禮之歸於智也，藏智之涵養者然。,WIKI,清稗類鈔,189
敬信,秦德藻，號海翁，無錫人，對巖宮諭松齡之封翁也。有篤行，常以敬持己。其事伯叔父也，甚謹。有一叔齒少於海翁者且二十歲，海翁見之，側行卻立，雖白首不渝。,WIKI,清稗類鈔,73
敬信,童寒泉持己以敬，衣儒衣，冠儒冠，立必正，行必緩，每出輒為途人所指，曰：「此儒者也。」一日晚歸，以內急如廁，亦正襟端坐，坐二小時許竟無所遺。蓋其氣內斂，遂至不得排洩也。,WIKI,清稗類鈔,83
敬信,長洲任可軒孝廉時懋勵志於學，以居敬窮理自期。時里中有文社，每當同人會集，議論飇起，甚或讙譟叫呶，而坐有寂然無言者，視之，可軒也。會課經義，雖盛暑，必正衣冠，終日如對古聖賢。,WIKI,清稗類鈔,86
敬信,興化鄭板橋大令燮以詩、書、畫三絕著稱於乾隆朝，風流文采，照耀一時。世皆謂其跅弛不羈，倜儻自喜，而不知其亦頗講求居敬窮理之功也。其官山左時，臺司有所委任，無不敬謹將事。及罷官家居，周旋鄉里間，於宗族姻世之尊長，歲時宴會，亦必致敬盡禮，無或失儀。人怪而問之，則曰：「《逸周書》有云『敬事供上曰恭』，臺司尊長，於吾皆為上也，敢不敬乎？」,WIKI,清稗類鈔,165
敬信,八旗兵丁，凡非滿、蒙人之投效及本身有罪者之子孫，名隸附冊。每屆三年，輒一淘汰，銷除旗檔，坐是遂窮無所歸，至有流離失所者。乾隆時，京口駐防鑲藍旗佐領良智建議：以為嘉其祖父之勞，賞延於世；戮其祖父之罪，罰弗及孥。前既以加恩而准其入旗，今乃以無罪而使之出旗，失信於人，甚為朝廷惜之。擬請停止三年淘汰舊例，以廣皇仁而昭大信。大府據以上聞，得旨俞允。良字穆騰，性簡默，寡言笑，好讀書，工畫蘭竹，尤精滿、蒙文。子一，即道光壬寅殉難之望阿也。,WIKI,清稗類鈔,214
敬信,蔡璘，字勉旃，吳縣人。重諾責，敦風義。有友某以千金寄之，不立券。亡何，其人亡，蔡召其子至，歸之，愕然不受，曰：「嘻！無此事也，安有寄千金而無券者？且父未嘗語我也。」蔡笑曰：「券在心，不在紙，而翁知我，故不語郎君。」卒輦而致之。,WIKI,清稗類鈔,113
敬信,有謝阿明者，蘇之市井細民也，以鬻果為生。桃、杏、李、梅、梨、橘、瓜、蓮、藕、栗、枇杷、楊梅之屬，每屆時，必擔之行里巷以求售，價不二，品必佳，人咸信之。有與之期者，付定資，屆期必如其日時以與之，未嘗爽約也。一日，臨頓路夏子英定購白沙枇杷，約期交易，及期而洞庭山之船不至，乃反其定資。夏語以明日交貨不為遲，謝曰：「吾自言今日，吾不敢失信耳。」,WIKI,清稗類鈔,169
敬信,俞筱甫通守嘗榷稅於西興，不妄取，及卸事，幾無以給朝夕，貸於譚復堂司馬，約以翌年歲晚償之。將屆期而疾作，乃輟醫藥，貨琴書以摒擋一切，卒如期以還。,WIKI,清稗類鈔,71
敬信,錢塘徐少漁嘗從蒙古守彝齋貣銀幣百圓，貣之日，為光緒庚寅八月朔，期以一載畢償，不署券。翌年為辛卯，八月初，少漁觸暑而病，幾殆，臥榻囈語，輒喃喃自言曰：「彝齋之金，償期迫矣，吾果死者，將如何？」語為其婦金氏所聞，告之曰：「君今方臥疾，醫藥之費所耗不貲，且所假無券，固無踐約之必要也。其奚憂！」少漁曰：「彼以信我而不立券，我何可自失其信？」亟指頭一笥而言曰：「此中有玉如意一柄，狐裘二襲，可將去易金。」婦如言，命僕至質庫，得銀幣九十圓以歸。少漁乃又貸於人，得十圓，遂如期以償彝齋。越數日，疾亦瘳。,WIKI,清稗類鈔,245
敬信,己亥正月，榮祿等奏請將認領昭信股票銀兩作為報效，允之。於是自慶親王奕劻以下及中外文武大小各官，均獎敘有差。仍諭各省紳商士民認繳之款，照原議按年計利，如期還本。然次年為庚子，即遭拳匪之禍，迄未償還。,WIKI,清稗類鈔,98
義俠,大兵下江陰，殺其民之以城抗者，而俘其婦。戚三鈹項，仆城下，得不死。獨念婦王氏被俘，默禱於神，夜夢神授以字，曰：「為汝贖婦者，戚三也。」寤而歎曰：「我即戚三耳，尚誰贖婦哉？」明，遇人於蕩間，則尋婦者盛三也。戚憶夢中所見戚字，中模糊，有似於盛，遂同行。至江寧，揭訪帖於亭。或有告戚以婦所者，索酬金，戚曰：「吾實不持金，向所揭，誑耳。」曰：「然則贖亦無金耶？」曰：「無之。」曰：「然則雖告以所在而安庸也，速去之。」戚挽之泣。其人視其揭，沈思有頃，曰：「若苟善書，客有僱書手書《楞嚴》百部於報恩塔者，可得值也。」戚受雇而半貸於人，得十金，贖之綠旗郝將軍部下。將軍婦受金，陽不解，鞭逐之，且不肯還金。時盛同往，泣曰：「此金非他，江陰戚三傭書以贖婦者也。城陷家破，所不憚瀕死以丐此金者，為婦在耳。婦未還而金又失，豈謂城陷時不能死耶？吾，盛三也，今偕戚三來，終不令戚三獨死此矣。」號而譁。聞於將軍，義之，許還婦。及還，則盛三婦也。,WIKI,清稗類鈔,408
義俠,後二十餘日音問杳然，仲美憂甚，日扶病號於河干。忽見鶉衣黧面徒步來者，依稀似顯之，仲美疾趨而前，泣問曰：「先生，人耶，鬼耶？」顯之曰：「幸甚，無恙。汝父柩在後，舊僕王代興扶之，旦夕至矣。」仲美乃拜，伏地哭，執手問狀。顯之曰：「別汝後，即至新鄭，賊騎蔽野，見予大驚，鳴鉦發礮。予夜宿林薄間，日叩邨人，語以故，隔垣度食，得以無甚餒。越滎陽、長葛，久之，達許州。城破後，居民四散，屢問無知者。,WIKI,清稗類鈔,192
義俠,遇一人，自言為田忠，尊先公舊役也，道殉難事甚詳，並指藏衣冠地以相示，且曰：『一二殘民，感先公遺惠，已伐北壇柏為椑焉。』乃導予往。舊僕惟代興在，侍香火，受邑人弔唁。邑人致牟麥，給朝夕，困甚矣，因治裝將還。時府之委員挽留，且將申上臺請賻，有舊例。予卻之，即售馬，得百五十金，僦二輿夫，倍之為行計，而代興有前討賊時俘婦為室，不欲北。予與田忠曲喻之以大義，且曰：『北歸便。』乃各就道。夜宿黃河，突有南陳叛兵至，盡劫行裝,WIKI,清稗類鈔,205
義俠,殺輿夫二人，予裸身越牆伏河畔，僅免。體無寸縷，邨媼投一帕，蔽下體，乃號於市曰：『我山東庠生來迎許州死難同知韓公靈柩者也。以親知之誼，故冒險前來，今被劫，不能前矣。其子某俟於河干，若輩有能扶櫬過河者，當重酬。』時河南被兵久，里人各分砦自衛，有張、王兩人，皆砦主也，感予言而前，曰：『公好義，天下豈無義士乎？』乃遣四人擁護而前，三日，北渡河矣。予急返先公柩，前函實未投也。」仲美搶地哭，不能起。少旋，柩果至，乃泝衛河以歸。,WIKI,清稗類鈔,209
義俠,胡端友，寧鄉人，劉光初之僕也。順治丙戌，光初妻胡氏遇賊於花橋，自知不免，以幼子付端友。端友負而逃，遇賊力奔始得脫，至家釋負，倒地暈絕，逾時始蘇。,WIKI,清稗類鈔,72
義俠,順治庚寅十一月，定南壯武王孔有德之軍抵靈川，入嚴關，起兵之明遺民張同敞乃乘夜獨泅灕江入桂林，見明桂王之廣西巡撫瞿式耜，相對泣，誓以死。王既下會城，執瞿、張令降，不從，幽之月餘而後殺諸市。瞿被執，時家屬匿楊蓺所。蓺，字碩父，瞿之幕客也。事發，并執蓺，蓺不屈，王義而釋之。瞿死，蓺服衰絰，懸楮錢滿衣，行窣窣有聲，號哭營市間，見纓弁袴鞾短後衣者輒叩頭，請言於王收殮主人。王聞之，曰：「瞿某有客義若此乎？」并同敞尸許之，遂得葬。,WIKI,清稗類鈔,210
義俠,文與也常以先世手澤湮滅為恨，丹徒冷秋江處士士嵋聞之慨然，出所藏溫州待詔《三橋湖州》三世墨蹟贈之，皆世所重購而不得者也。,WIKI,清稗類鈔,59
義俠,禾中周篔，字簹谷。隱於市，性慷慨，人有匱乏，輒傾肆中錢米給之。采石估貶米八百斛，得值千金，貯周笥。估獨往硤石，中道死，周具以殮之，且作手書召其子至，出金還之。,WIKI,清稗類鈔,79
義俠,海州有老生，與山陽郭允觀同姓，以避亂，攜妾僑山陽。有子八齡，而病困，妾苦嗁，慮無以送死存孤。老生曰：「聞此間有郭海若者，義士也。」亟往請，曰：「身後欲以累公。」允觀曰：「所託不敢辭。然當歸謀所以安公妾者，乃惟命耳。」遂去。旦日，復往，告之曰：「君可瞑矣。吾闢舍旁一室，以閉置公妾，雖盛暑，不得出，吾令人穴其窗，度可饋食，且有一老嫗與起居。公八歲孤兒，吾教之，不令絕公家之讀書種子也。區區衾斂，更不足計，何如？」老生遂卒。允觀為殯葬如禮，迎其寡妾孤兒於家，館餼之，久而不厭。,WIKI,清稗類鈔,236
義俠,姚進士奇胤幼嘗與仁和陸際明教授同研席，相契，申之以婚姻，願以女為其仲子婦。未幾，姚殉嶺南之難，盡室殲焉，陸具要絰哭諸寢門之外。歲時伏臘，必招魂以祭之。,WIKI,清稗類鈔,75
義俠,平西王吳三桂，明之武舉也，出江南某巨公之門。某歿，其子奉母以居，貧無以供菽水。一日，於故書堆得武鄉試錄一冊，見吳名，始悟出父門下。時吳鎮雲南，方貴盛，欲往謁之，以告母，母初不可，既而貧困日甚，乃許之，鬻田質簪珥，治裝以行。比至滇，旁皇歧路，不克自達，賣字市中，聊給朝夕。忽遇藩下護衛，詢其本貫，知為江南士人，邀致家塾。既半載，賓主頗洽，因從容言：「欲一見王，可乎？」詢其求見之故，乃為敘述師友淵源，護衛諾之。一日，吳大會僚佐，酒闌，盛言少年時起家科目，誇示座客。護衛適侍側，即跪啟曰：「王當日出江南某巨公門乎？」吳驚曰：「然，汝安得知此？」護衛曰：「某有子貧困，萬里上謁至此，無由自通，今寄食某所，故知之耳。」吳大喜，立召之，使預賓筵為重客，留府第數月。某以母老告歸，吳又大集賓僚，為之祖道，贈以二萬金，別扃繘一篋使為母壽，皆珠寶也。某歸江南，遂為富人。,WIKI,清稗類鈔,377
義俠,平定張際，明遺民也，以不謹得疾死。傅青主撫其尸哭之，曰：「今世之醇酒婦人以求必死者有幾人哉？嗚呼張生，是與沙場之痛等也。」又自歎曰：「彎強躍駿之骨，而以占畢朽之，是則埋吾血千年而碧不可滅者矣。」,WIKI,清稗類鈔,97
義俠,葉秋老，萍鄉孫大猷僕也。大猷故貧士，復多疾，居室破陋，不蔽風雨，日兩餐，胥出其力無怨辭。某歲疫，大猷夫婦相繼死，為力營其喪，遺孤兒數月，需乳，葉妻適產，令同哺之。未幾，妻又死，乃向鄰婦丐乳，先飽孫子而後及己子，己子以飢死，弗惜也。鄰婦厭其頻，靳勿與，葉窘，飼以糕糜，孫子苦噎不能下，夜啼達旦。葉益無措，姑以己乳塞兒口，啼頓止，聽之，嚅嚌有聲，探之，乳出矣，大驚，繼念為天佑，轉喜。遂自乳之，兒遂賴以長成。周櫟園在閩，有趙十五、陳叔度者，皆工詩，沒不能葬。周出俸金葬之西郊，題曰：「詩人趙十五陳叔度墓。」,WIKI,清稗類鈔,251
義俠,趙恭毅公申喬登第後，以古道自居，人厭之，託疾歸。會買妾，其家故宦族女，以負債賣之。趙知之，慨然曰：「吾奈何乘人之急以污其節？馮商之舉，不可繼乎！」立送女歸。聖祖知之，曰：「此古誼之士也。」,WIKI,清稗類鈔,94
義俠,會昭大以其叔之吏事之淮安，自然有故友居山東，招自然去，不及與昭大別，遺書昭大曰：「吾年已六十餘，吾家已無人，吾亦無能為矣。吾賣畫得二百金，當之宜興，就君居以終老。」昭大誌之。後一年，昭大之叔罷官歸，昭大亦去沛還於宜。後二年，自然自杭城又貽昭大書曰：「吾之友陷大獄，得三千金可免死。吾賣畫於杭城，幾得半矣。將之金陵，脫吾友於獄，則還就予以遂終老約。」昭大又誌之。久之，聞自然所謀脫獄者竟論死，已行刑，自然亦於是日扼腕死。,WIKI,清稗類鈔,209
義俠,康熙時，萬安郭節以善釀致富。平生不欺人，人或遣僮婢行沽，必問能飲否，量酌之，曰：「毋盜瓶中酒，受主人笞也。」或以傾跌破瓶缶，輒家取瓶更注酒使持以歸，由是遠近稱長者。里有事，醵飲者必會其肆。里中有數聚飲平事不得決者，相對咨嗟，多墨色。節問曰：「諸君何為數聚飲平事不得決相咨嗟也？」聚飲者曰：「吾儕保甲貸乙金，甲逾期不肯償，將訟，訟則破家，事連吾儕，數姓人不得休矣。」節曰：「數幾何？」曰：「子母四百金。」節曰：「何憂為？」立出四百金為償之，不責券。乙得金欣然，以為甲終不負己也。四年，甲乃僅償節以四百金，無子金也。,WIKI,清稗類鈔,256
義俠,張大綸，字建白，河東人。其待宗族也，黽勉有無，有求必應，偶不繼，必百計謀之以饜其請，有不諒者，且一日數至焉。里中嫁娶不時者，輒相謂曰：「姑詣張公，當不令汝終鰥也。」殯葬不給者，輒曰：「以告張公，可無憂暴露也。」歲一不稔，則鳩形鵠面者皆曰：「張公哺我。」時當沍寒，則鶉衣歷落者皆曰：「張公燠我。」,WIKI,清稗類鈔,147
義俠,吳鴻錫，字允康，福建晉江人。生七歲而海寇亂，父萬佑挾以避，乃居浙江。適兵部車駕司郎中滿洲噶尼布奉命來造戰艦，延萬佑於幕。數月，萬佑卒，尼布亦還都，挈鴻錫以返，命其奴僕名忠樸者父之。鴻錫請呼以叔，曰：「父一而已。」尼布大奇之，曰：「七齡兒能辨此耶？」尼布清宦，家漸困，鴻錫亦稍長，助任芻牧，精勤勇猛，芻恆有餘，因以易錢，市書冊弓矢私習之。又市果酒，就能者質焉。數歲，遂通漢文，精騎射。一日，尼布閱射，方怒拙射者，鴻錫從旁指導。尼布謂：「汝能耶？汝手弓。」鴻錫徐進，縱送合法，三發皆中，益奇之。康熙癸亥，鴻錫之從兄雲鱗以平臺灣功授溫州營參將，引見至京，因就尼布乞鴻錫。尼布喜，遽諾之。鴻錫澘然流涕曰：「我未可歸也。我七歲育於公，今我壯而公老矣，三子始扶攜，安所恃？必俟公子成立，我乃可歸耳。」尼布聞言，持之大慟，遂不果行。,WIKI,清稗類鈔,359
義俠,呂留良之難，雖父母妻子無所免。剉屍後，朋友至交不敢收其屍，獨有王寧者，留良舊僕也，慨然曰：「受恩不報，非人也。」乃盡質其衣服，賣其妻子，欲厚斂之。時人相戒曰：「毋然。若然，爾不得其死矣。」寧不顧，乃抱尸痛哭，尋得留良死時衣服為之衣著，欲將尸入棺矣。地甲要寧入官署，寧憤然曰：「死且不顧，惟必妥而後從命。」強拽之入，問官拷掠備至，卒無變言。繫之獄，以創潰死。留良尸仍露於外，無人肯收之者。呂，字晚村，石門人。被文字之禍而身後戮尸者也。,WIKI,清稗類鈔,216
義俠,商邱李振陽，名生春。重義輕財，為鄉里所推重。或售宅與振陽，質劑既立，予之直矣，乃不責以移居。逮數歲，聞其家有鬩牆之變，察知其以移居故，乃置酒，召其兄弟曰：「野人幸有數椽庇風雨，忍使同氣異宮而居乎？」因折其券棄之，曰：「汝兄弟其終有此，毫末之直，聊供伯仲用耳，不必償也。」,WIKI,清稗類鈔,135
義俠,康熙甲戌，特旨令禮部取霸州廩生林佳蔭充內官學漢教習。諭廷臣曰：「是朕教書林師之孫，其家甚貧也。」時聖祖御極已三十餘年，佳蔭方為諸生耳。,WIKI,清稗類鈔,67
義俠,漢代士大夫往往以師喪免官持服，後世鮮行之者。杭世駿議謂宜從之以厚風俗，卒為時論所格。然康熙時大學士華亭王文恭公頊齡薨，上諭官員有係伊門生者，令其素服持喪，惜未嘗著為令耳。,WIKI,清稗類鈔,85
義俠,南枝酷貧，寓無隔宿炊，冬月常衣綌。其求地也，目之所營，神之所馳，無往不在是。黧面繭足，徬徨山谷中，不知疲瘁。其賣字也，銖積寸累，悉歸之地，不妄費一錢，一蒼頭不能忍飢輒辭去。寄食僧舍中，語及昭法必流涕，人多笑其迂，譏其愚，終不悔也。,WIKI,清稗類鈔,115
義俠,承勳至是大窘，計無所出。承勳之友陳卜年奮然曰：「達道有五，而君臣父子居其二。今管村有君臣之戹，承勳有父子之戹，徒以無朋友，使大倫滅其一，吾當偕行之。」然卜年亦貧甚，芒鞋布襪，即日束裝，挾承勳去。又以被盜，盡喪其裝，沿途乞食於所知者，得至陝。尋入京，再告急於箇村之故人，人皆義卜年所為，復得金三千，卒事而歸。方卜年在途，承勳有過，輒流涕而扑之曰：「汝父當戹，汝敢若是？」然所以護其寒暑飢渴者，不翅慈母之於嬰兒也。卜年，名坊，鄞縣人。,WIKI,清稗類鈔,215
義俠,華亭沈臨秋進士泓之母，守節久矣，臨秋為徵海內詩文得數百篇，置於篋。遇盜失之，沈號哭道中，七日不去。時佘山寺老僧晨起，見供桌有一卷書，封識甚密，署曰：「煩上人親致沈孝子。」沈遂得之。,WIKI,清稗類鈔,90
義俠,康熙辛卯，儀封張清恪公伯行以糾發科場關節事，與總督噶禮訟，奉旨解任，即訊。時噶怙勢作威，日遣諜詗其左右，籍記姓名，將羅織，致重罪。人皆惴恐避匿，獨揚州程正家晨夕過從，隻身往來維揚、姑蘇間。歲餘，事始解。,WIKI,清稗類鈔,101
義俠,初，鵬翮視學江左有聲，吳中人為祠於江陰，歌舞之。康熙辛卯，清恪之與噶禮交訟也，鵬翮按事至蘇，蘇自士夫以下遮馬首者以萬數，願無奪我撫軍。而鵬翮私袒噶禮，蘇人恨之刺骨。及是，鵬翮又與壽劾清恪挾詐欺君罪，且至死，蘇人聞之，咸涕泣不知所為。會希閔自鎮江來，具言撫軍就逮良苦，則益洶洶然，顧無所發怒。希閔遂倡言曰：「昔父老之祠張鵬翮也，豈非以其有令譽耶？今若此，辱父老甚矣，祠之何為？願與父老共毀之。」於是率眾數千人奔鵬翮生祠下，爭撤屋瓦，頃刻而盡，呼聲動天，塵起數里。明日，壽聞狀，大驚，陰使人廉問主名者，疏以去。當是時，希閔幾不測，會聖祖知壽與鵬翮搆陷狀，免清恪罪，而蘇人聚眾毀祠事亦不究，希閔遂得免。,WIKI,清稗類鈔,298
義俠,蔣旋遭母喪，服闋，乃娶婦，時年四十六矣。居家，篤於兄弟，在外時，聞將析產，乃讓田於弟。嘗累千金，施貧者輒盡。出遊，見貧婦十餘人率幼稚繞岸泣，衣不蔽身，問之，曰：「適遭焚剽，故致此。」乃出笥中布二十匹散之。已而聞佟以屬官虧帑被逮，責償數千金，獄急。遂走天津，省其家，至欒城，為佟索逋千金。復至澤州，澤州人故德佟，願代之輸，守弗聽。及蔣至，守有疑獄欲委其決之，因責以必脫佟。守遂下令，有願代佟輸者聽。三日得五千金，佟遂出獄，復質其衣裘贐之以歸。,WIKI,清稗類鈔,220
義俠,康熙時，淮之北有豪強某，肆毒里閭，無不至，喻全易知之，恚甚，潛約人入其家，手刃之。事聞，官逮捕，繫獄纍纍，喻挺身自首曰：「謀殺某而親殺之者，小衲也。諸人何與焉？」眾得釋，喻從減論。其時喻已為僧矣。興化洊饑，喻率眾比邱急走遐方，雜募金錢粟米，設糜以振之，存活甚眾。,WIKI,清稗類鈔,131
義俠,張自超，字彝歎，高淳諸生，世居蒼溪。少孤，課耕以奉母，應試而外，未嘗入縣治。歲連祲，死者相藉。一日，造縣令，具陳方略，令夙重之，為設飲，盡召邑富人。富人曰：「張君，吾邑之望。所蠲助，則吾儕視之。」自超遂注籍二百金，諸富人相視大駭，次第注籍。然逆料其不能猝具也，越數日，自超首納金，諸富人大屈，盡出金，為部署，活邑人幾半。自超故有田二百畝，畝六七金，鬻其半，索直三之一，眾爭購之，故得金速也。,WIKI,清稗類鈔,195
義俠,初，盧聞之，未以為果負笈也，辭謝之。及五月，果就道，妻子哭於室，戚友餞於郊，惘惘有憐色，而夏飲三爵，策馬飛行，去不顧，蓋所以報知己也。在塞三年，壬戌始歸，往返萬餘里。身所經歷聞見，皆有札記，名曰《橐中集》，浙江督學使者雷翠庭副憲鋐為序行之。,WIKI,清稗類鈔,120
義俠,乾隆某年，有遠方夫婦挈子至宜興，浮舟乞食，未幾，夫死，何靖陶為具衣櫬以斂之。婦欲歸，鬻子與舟為費，納券於靖陶。將行，母子相持哭。乃取券焚之，還其舟，曰：「我向受汝券者，恐汝子不鬻於我，即屬他人，則歸亦未可必。且不見別離之苦，即歸，亦難保後此之不輕棄其子也。」,WIKI,清稗類鈔,129
義俠,秦磵泉修撰大士之封翁，嘗為刑房吏，年五十而無嗣。邑有某甲坐法論死，妻少艾有姿，伉儷甚篤，欲失節而救其夫。謀之秦曰：「妾夫不幸罹死罪，有能援手者，妾當夫之。」秦未之對。婦以秦拒，哭不能仰，秦見而哀之，曰：「汝姑去，當竭力圖之。濟則已，不濟，亦有以報。」婦去，秦力為之謀，其夫竟得活。又年餘，釋歸，夫偕婦往謝秦，並欲留婦踐約。秦正色曰：「吾之救汝，豈利婦乎？」力拒之，遣與俱歸。邑人聞其事，皆相語曰：「刑房刑房，救一成雙。何以報之，生狀元郎。」明年，生大士，少時氣宇已自不凡。迨大士及第，封翁猶及見之，年八十餘矣。,WIKI,清稗類鈔,255
義俠,汾陽武生王敏嘗徒步赴省試，居逆旅，遇一穉子，察知為被誘者，走百里送歸其家。則此兒為寡婦所撫，忽失之，正惶急不欲生，望見兒，母子如獲更生，願酬謝。敏曰：「吾憐穉子無依耳，何謝為？」遂行。,WIKI,清稗類鈔,92
義俠,婿頗暴富，未審所自，豈即盜官項耶？」葉曰：「夜令汝女細詢之。」陳告其女。晚，李至入戶，見妻悽然，詰之，女戰慄，長跪以謝。李疑有他故，拔壁上劍將斬之，葉自窗躍入，曰：「不可害良家女。洩其機者，某也。」李嗒然，棄劍曰：「吾兄奚至此？吾事敗矣，不可久居。」葉忿然責之曰：「吾儕以義為重，豈可盜官家物，遺禍於人？」李曰：「諾。兄速回楚，官帑保無失，吾亦棄此而他徙矣。」葉辭陳歸，李亦以其日棄家去，不知所之。是夜，沅庫得所失鞘，則封印如故也。葉既歸吳，物色者愈眾，葉曰：「布衣而享妖異之名，其禍足以殺身。」因辭父母，之點蒼山學道，卒未歸。,WIKI,清稗類鈔,264
義俠,鄭大純既舉於鄉，將試京師，北上，道蘇州。或告之曰：「適有閩中某舉人至此，發狂疾，忽罵大吏，吏繫之，禍不測矣。」鄭矍然曰：「吾友也。」即謝同行者，徒步往，就其繫所，為供醫藥飯羹，其便溺時，輒代掖之。適有所識貴人至蘇，求為之解，某始得釋。即護之南行，至乍浦，乃遇其家人，與別去。於是以失會試期，不得與。,WIKI,清稗類鈔,149
義俠,洪北江遣戍伊犁，將行，無所得資。成果亭尚書格時官戶部主事，貧甚，又雅未識洪，聞其無資用，以屋券質銀三百兩盡餽之，乃就道。洪在戍所，僅百日，特旨賜環。,WIKI,清稗類鈔,74
義俠,洪北江與黃仲則友善，仲則西遊，病亟，飛書達洪，促急行，以屬後事。洪在畢秋帆制府幕次，聞耗，借馬疾馳，日走四驛。至，則仲則已逝，移殯蕭寺。洪哭臨甚哀，為經紀後事備至。扶櫬東下，途中有與秋帆箋云：「自渡風陵，易車而騎，朝發蒲坂，夕宿鹽池，陰雲蔽虧，時雨淩厲。自河以東，與關內稍異，土逼若衖，塗危入棧，原林黯慘，疑披谷口之霧；衢歌哀怨，恍聆山陽之笛。日在西隅，始展黃君仲則殯於運城西市，見其遺棺七尺，枕書滿篋撫其吟案，則阿彌女之遺箋尚存，披其繐帷，則城東之小吏既去。蓋相如病肺，經月而難痊；昌谷嘔心，臨終而始悔者也。,WIKI,清稗類鈔,255
義俠,伏念明公生則為營薄宦，死則為恤衰親，復發德音，欲梓遺集，一士之身，玉成終始，聞之者動容，受之者淪髓，冀其遊岱之魂，感恩而西顧；返洛之旐，銜酸而東指。又況龔生竟夭，尚有故人；元伯雖亡，不無死友，他日傳公風義，勉其遺孤，風茲來異，亦盛事也。今謹上其詩及樂府共四大冊。此君平生與亮吉雅故，惟持論不同，嘗戲謂亮吉曰：『予不幸早死，集經君訂定，必乖予之指趣矣。』省其遺言，為之墮淚。今不敢輒加朱墨，皆封送閤下，暨與述庵廉使、冬友侍讀共刪定之。即其所就，已有足傳，方乎古人，無愧作者。惟稿草皆其手寫，別無副本，梓後尚望付其遺孤，以為手澤耳。亮吉十九日已抵潼關，馬上率啟，不宣。」讀之想見洪之風義也。,WIKI,清稗類鈔,293
義俠,蔣伯生隨宦山左，久為寓公，所築蘿莊，花木交蔭，有古槐七十二樹，名其堂曰七十二槐堂，一時名士東游者，題襟書壁，各有倡酬。伯生家不中貲，又為人假貸千金，窮日甚。其人有力而不欲償，適孫淵如權廉使下其事於邑，伯生有句云：「為我追逋真火急，向人延譽見風流。」,WIKI,清稗類鈔,124
義俠,皋蘭馮三友，名益。四歲失怙，賣餅餌以養生母，母寄居尼庵。及九齡，某觀察留撫之。越四年，觀察死，其妻孥將扶櫬歸燕，三友感其德，將送喪，請於母曰：「微觀察，兒不得侍母，且兒之報觀察者，止此矣。請期一歲返。」遂往，力襄葬事，若成人。葬畢，觀察子強留之，三友曰：「吾與母約一歲歸，敢以交情貽倚廬憂乎？」即歸，時年甫十三也。,WIKI,清稗類鈔,157
義俠,孫隱谷，名宗濂。有疏戚吳某，粥粥無他能，依孫以老。為營美檟，或曰：「豫凶事何亟亟也？」曰：「使及見之，恐其遽瞑目而疑我之薄矣。」然孫死而吳尚健飯也。,WIKI,清稗類鈔,74
義俠,紀文達公昀戍烏魯木齊，畜數犬。乾隆辛卯，賜環東歸，一黑犬曰四兒，戀戀隨行，揮之不去，遂偕至京師。途中守行篋甚嚴，非文達至前，雖僮僕不能取一物。稍近，輒人立怒齧。一日，過闢展七達坂。車四輛，半在嶺北，半在嶺南，日已曛黑，不能全度。犬乃獨臥嶺巔，左右望而護視之，見人影，輒馳視。文達為賦詩二首曰：「歸路無煩汝寄書，風餐露宿且隨予。夜深奴子酣眠後，為守東行數輛車。」「空山日日忍飢行，冰雪騎驅百廿程。我已無官何所戀，可憐汝亦太癡生。」紀實也。至京歲餘，一夕，中毒死，或曰奴輩病其司夜嚴，故以計殺之，而託詞於盜也。文達收葬其骨，欲為起冢，題曰「義犬四兒墓」，而琢石，象出塞四奴之形，跪其墓前，各鐫姓名於胸臆，曰趙長明，曰于祿，曰劉成功，曰齊來旺。或曰以此四奴置犬旁，恐犬不屑，文達乃止，僅題額諸奴所居室曰「師犬堂」。,WIKI,清稗類鈔,354
義俠,曹之同年陳裕齋侍御，四十餘無子，而不能置妾。曹乃鳩貲買一女送其家，後舉一子。侍御夫婦相繼沒，有婿謀據其餘資，百計媒蘗，孤兒孀婦，且旦夕不自存。曹又率諸同年聲婿之罪而斥逐之，乃得安。,WIKI,清稗類鈔,90
義俠,提督仙鶴翎，山東人。乾隆甲午秋，王倫叛，時方為千總，隨副都統尹吉圖入汪家小樓搜緝。尹驟抱倫背，賊黨刀劍叢至，尹仆地，仙奮身前救尹出，背受刃傷如畫，三日乃甦。舒文襄公赫德奏聞，立擢守備。後洊至湖南提督。,WIKI,清稗類鈔,100
義俠,魏，武者，乾隆時，在邗上，以技擊聞。尤善騎射，解馬語，與薛三、張飲源齊名，當時所稱為魏馬、張刀、薛硬弓者也。,WIKI,清稗類鈔,54
義俠,視其形貌如莊所言，即以書授魏，并令其人從魏往。魏不識途徑，其人挾持之，翹足聳身，自絕壁下，遂至大道。魏諗其有絕技，途中輒禮下之，其人則談笑如無事者。至省，莊見之，果然，命縶而訊之，一一皆承。時同時有大案數起，試以詰之，其人亦立承，於是刑有日矣。魏念道者疇昔之誼，具酒食餉之，語且泣。其人笑曰：「吾將解脫矣，不我賀而泣，何為者？」魏疑他案非是，其人笑曰：「奴輩不能獲真盜，徒枉平民，我獨承之，不乾淨了當耶？且我即抵罪，盜烏能脫我手者？」魏歎息去。其人竟斬首，魏遂以都司保用，然歎咤不已。,WIKI,清稗類鈔,242
義俠,海寧陳雲巖方伯孝昇嘗官甘肅平番令，性揮霍，置驛延賓，有鄭當時風，而好拯人之急。會有某都統被譴戍伊犁，假道平番，雲巖厚待之，復贐其行，某感甚。後某復起用至陝甘總督，時雲巖已虧帑落職，為彌其缺項，待之如上賓，迭上疏保之，不十年，官至雲南布政使。錢塘陳香谷中丞桂生時方為某邑令，欠課五千金，計無所出，欲自盡。雲巖聞之，令入見，呵之曰：「五千金，細事耳，若乃欲以性命易之乎？」袖出一紙給之，則五千金藩庫實收也。香谷感激涕零，以其曾祖勾山太僕與文勤公同朝，通譜誼，遂以叔事之。,WIKI,清稗類鈔,233
義俠,劉其中，名敬祖，桂陽州人。當鄉試年，州人士自武昌歸者，多困乏。其中商於衡州，日詢歸舟，遇州中舉子，輒資其用，還則受之，終不問其所貸之多少，以此得俠名。為人排難濟急，人來謝，不自居功也。其弟範，以納貲選西安府經歷，布政使郭某見範，問之曰：「桂陽劉其中為族人耶？」範驚，起立而對曰：「兄敬祖之字，何自識公？」郭揖範上，設賓主禮，曰：「吾昔者困於漢口，其中不問名姓，假二百金得歸。心不敢一日忘，為報賢兄，藩司俸祿厚，可償前負矣。」,WIKI,清稗類鈔,212
義俠,先是，女偕一童游觀，猝遇眾無賴，窺其意不善，亟攜童踉蹌反走。眾麕綴要遮，女東亦東，女西亦西，肆口穢謔，女不能脫。海適見之，大憤，攘臂躍入人叢，橫身要截，厲聲叱曰：「止止，鼠子不得無禮。」眾無賴怒，一人遽前以掌摑海面，海佝身，疾出腋下，反掌搏其背，復以趾踆之顛，一人踵而前，又顛之。連踣四五人，餘不敢繼起，始紛紛鳥獸散，圍遂解。,WIKI,清稗類鈔,163
義俠,王九峰，名之政，丹徒人。性磊落，慷慨有丈夫氣。與滿洲鐵冶亭制軍保交最密，鐵督兩江時，王每赴江寧，相依必數月，所贈多不受。及鐵獲罪，有烏里雅蘇臺之行，一日夜，襆被至清江，依依不能捨，淚隨語下。復親送其眷十餘程，過山東界始回。,WIKI,清稗類鈔,111
義俠,姚姬傳主講鍾山時，袁子才以詩號召後進，姚與異趨而往來無間。子才嘗以門人某屬姚，願執贄居門下，姚堅辭之。及子才死，人多勸姚勿為作墓誌，謂其人率皆生則依託取名，歿而窮極詬厲。姚曰：「設余於康熙時為朱錫鬯、毛大可作誌，君許之乎？」曰：「是固宜也。」姚曰：「子才，正朱、毛一例耳。其文采風流有可取，亦何害於作誌耶？」,WIKI,清稗類鈔,154
義俠,馮生有膂力，軀幹雄偉，又聰穎有夙慧，束髮受書，琅琅上口，剛經柔史，以次淹通。父早喪，奉母僑居。年十七，以寧夏籍入泮，二十，食廩餼。旋娶延安沙氏婦。未逾月母亡，遂棄書不讀，喪葬畢，挈婦走延安，為鐵匠以自給。工作有定時，所得資敷一日用即已，不求有餘。所鍊鋼純粹無疵，延安市上稱絕技。暇則手雙鐵丸，磨盪不稍息。婦美而賢，黽勉作苦，終日無疾言遽色。有時馮出游三五日不返，或至十餘日，家無餘儲，婦質荊布，亦不怨。人愛其鍊冶之精，而患其能事之不受迫促也，恆瞰亡，以薪米餽婦。婦受而簿記之，歸以告，則稱其值而償以器。延安去寧夏遠甚，人固不知為膠庠之彥，遑論先閥，然工良器利，外和藹而內狷介，馮鐵匠之名遂大著。,WIKI,清稗類鈔,297
義俠,既而葭州、府谷、懷遠、甘泉、延川諸州縣疊獲巨盜，皆先有繪二馬者，通詞官署，指導窟穴，因而成擒，盜風為之一戢。葭州牧某，故首邑令也。得告密之件，訝紙尾二馬與延安獻詩者如出一手，稍稍與僚友言之，凡曾受此種揭帖之長吏，爭移書詢牧，而神木令竟以前所得盜尸懷中之寸楮呈大府，大府亦風聞延安、榆林之間，屢有繪二馬人告訐獲盜事，悉命呈出，一一驗之，若晉鄙合信陵君之軍符也。駭甚，乃通檄各郡縣，嚴密偵緝。,WIKI,清稗類鈔,194
義俠,乾隆乙卯，宜綿督陝甘，好盤詰私販，凡回疆屯戍官吏私往來販玉者，盡被獲，立正典刑。有故巡撫某，貪吏也，以罪戍邊，使其僕李七往來販玉。事發，李挺身自認，謂主人初不知也。大吏脅以三木，李供如初，論大辟。,WIKI,清稗類鈔,98
義俠,成善，滿洲人，冀州知州。時甘肅道員蔣全迪以冒賑伏法，子孫皆遣戍，妻孥流離覓食，至州界，妻病旅店中，因賣媳為婢。成買其媳歸，詢知家世，慨然曰：「等為外吏，豈可幸其患難，辱及家室，安知吾子孫他日不至此耶？」立遣還，並厚贈以貲，送其妻媳回籍。,WIKI,清稗類鈔,118
義俠,峨眉之麓，林木蓊然，居民類業樵。某歲春，來一叟，鬚髮斑然，僂其背，扶一杖，時造酒肆飲，輒罄數十觥，餘晷則負鋤事樵。夜宿古剎中，默然未嘗發一言，如是者年餘。,WIKI,清稗類鈔,77
義俠,錦江某孀婦老而貧，有子遠出經商，三年不歸。媳方少艾，土豪某強委禽焉，不可，則將劫取之。姑婦夜泣，羅壯勇公思舉方為盜，過其屋，聞泣聲，伏聽而悲之，即躍下，授以橐中所獲，使他匿。是夜，豪方飲於室，有物若魈魅，忽入室，攫其首去。時川盜推壯勇為最便捷，其家疑為壯勇也。報官，並懸千金之賞以捕之，久之不得。嘉慶戊午，川、楚軍興，壯勇積功至提督。他日謁縣令，自言之，且曰：「法不可廢，請歸案待罪，可也。」令再三遜謝，乃銷案。壯勇以千金給豪家，曰：「若懸賞千金，是為我定價也。請以此自贖，何如？」,WIKI,清稗類鈔,241
義俠,羅壯勇改行後，始娶妻，忽患奇疾，百方不治。一道人過門曰：「有方可救，但得錢三十千，乃可製藥。」羅自念貧窶，安得三十千錢，語其妻曰：「吾病且死，汝亦餓死耳。苟鬻汝，得錢買藥，則兩活矣。」妻不可，強之再三，泣而從之。病果瘳。羅既官游擊，乃遣人訪其妻，以重金贖還，為夫婦如初，報其鬻身救夫之義也。此事不足訓，然以視少共艱苦，既貴而厭棄其糟糠者，其厚薄之區，殆不可以道里計矣。,WIKI,清稗類鈔,184
義俠,上海曹侍御疏劾和珅，身後始蒙優獎。當嘉慶己未，侍御子玉水舍人江將扶櫬歸葬，求銘於朱文正公珪。文正病背癰方劇，舍人請俟愈後為之寄江南，曰可及也。文正曰：「不可，吾病，吾文且益真摯，愈於不病者。」乃流涕屬草。稿竣，請劉文清公墉書之。文清為避易數字，文正意不愜，復改定，而文清更書之，即後所刊石流傳者也。,WIKI,清稗類鈔,149
義俠,黃壆，字竹岡，吳縣人。晚遊天台，翛然有遺世之想。更名雲鸐，稱吳中雲鸐老人。嘉慶時，嘗客皖撫裴宗錫幕，事無大小，悉諮之。裴調雲南，從之。裴卒於官，節相李侍堯兼攝撫篆，仍延之。未幾，裴喪歸，子幼，無期功親為護喪者，竹岡即辭節相以送之歸，蓋水陸萬餘里也。,WIKI,清稗類鈔,124
義俠,曹綸，漢軍正黃旗人。父廷奎，貴州安順府同知。乾隆庚戌，綸隨任高郵，時林清為糧道隨役至高郵查漕，與綸識。廷奎有廉聲，卒之日，益拮据。綸歸都，妻子鶉衣百結，綸出外供職，則衣敝袍，自與妻子析薪執爨，日或不給二鬴，則市餺飥以充飢。嘉慶丁卯春，綸臥疾不出，忽聞叩門聲，啟視，則清也。握手道舊事，清愀然曰：「公子一寒至此，清雖力薄，然通財濟乏，義也，何敢辭！」即與以白金數鎰，尋遣人持衣數襲贈之。夏四月，病起，造清之門，清約綸為兄弟，綸有乏，清必給之。,WIKI,清稗類鈔,220
義俠,嘉慶中葉，有漕督某者，素剛鯁，惡淮商周海門之豪侈而劾之，三疏不動。一日，某忽自至其家，置酒飲宴，歡若兄弟，一時群詫之，久乃度其奧援之有自也。嘗於春日飲客花下，與客縱論古今豪傑及劍俠，海門拊膺曰：「吾聞劍俠之術亦非所難，而環顧當世，乃寥寥如曙後星，何也？諸君亦曾有此遇否？」座有少年起而對曰：「有之，且嘗一見之，其人蓋在縲絏中也。」,WIKI,清稗類鈔,165
義俠,陳稚峰之遊滇也，以妻弟許某有采銅之役，固請與偕。一年而許卒於滇，失銅價至三千金，孤懸八千里外，勢且不返。稚峰經紀其喪，竭力營救，滇之當官者咸高其誼，卒償所失銅價，載許與其族人之柩及妾若遺腹子，間關以歸其家。,WIKI,清稗類鈔,103
技勇,豫德親王下江南，王鐸、錢謙益等迎降，王未察其誠偽，命都統舒穆祿、譚泰往偵之。舒至太和門，門扉為生鐵包裹，甚堅厚，舒射，洞之，明人驚為神。嘉、道間，其箭猶存，每值翠華南幸，有司輒飾其楛羽以示威德。,WIKI,清稗類鈔,97
技勇,褚庫巴圖魯，姓薩爾圖氏，少為禮親王牙將，勇冠一時。攻宣化府城，首登其堞，頸為明兵所刃。褚左手撫額，右手猶手刃數人，僵於城側，氣僅屬，城因以破。醫云其喉未斷，使婦女撫吸其氣，猶可生。乃命妓如法治之，縫其頸，果復生。順治中，從世祖幸南苑，彎弓逐獸，馬蹶，頸復斷，遂卒。,WIKI,清稗類鈔,132
技勇,褚復堂，名士寶。負膂力，好技擊。及友畢昆陽武君卿，遂精槍法，橫槍旋轉，號曰四平槍。明末曾官伏波營遊擊。有獨骨張擎者，橫行市廛，眾請褚除之，褚曰：「必先觀其技而後可。」眾乃設席宴張，並及褚。張自誇其勇，酒酣，攘臂而起舞，褚徐以箸向其胸點之，曰：「坐。」蓋褚善用氣，已運神功，中其要害矣，而張不知也，終席默坐。翼日，張死於亭橋，徧體色青如靛也。,WIKI,清稗類鈔,170
技勇,康熙時，王文簡公有詩弟子許子遜，由進士官福建知縣。雖文士，絕擅拳勇。嘗補武平令，縣境與粵東某縣毗連，兩縣民以爭山地械鬬，許馳赴填戢，粵民殊獷悍，群起毆抶許，則敗，皆讋服，弗敢肆。後以年老乞疾歸，息影里閭，逾古稀矣。一日，有山東老僧踵門請角藝，許延見，從容語之曰：「若與僕皆老矣，心雄髮短，胡競勝為？矧兩敗必有一傷，夙非怨讎，即亦何忍出此？何如各奏爾能，以優劣為勝負也。」僧韙之。於是會射，則皆中的；較力，則舉任相若，旁觀者末由稍稍軒輊。許窺於微，知僧實有勝己處，乃與之約：「吾曹孰勝負，以翌日為期，視一事之能否為斷。」則置酒召賓朋，席間，許忽默坐運氣，令髮辮上指，卓立若植竿然，其辮繩菿垂飄拂，若矛戟之繁飾也。僧無辮，謝不敏，竟伏退。此沛公所謂吾寧鬬智不能鬬力也。,WIKI,清稗類鈔,332
技勇,劉治宴定坐次，千斤居末，視第一坐為一白晳少年，柔弱如處女，陰念曰：「此書生不能勝匹雛者，叱之可倒，烏足以言至勇？」意愈不平。值烽火起，劉厲兵以待將戰，軍門戒嚴，無敢動。少年乘小駒出千斤前，語曰：「將軍戰，當以子為前驅。君姑待，視電光所指，乃摧拉之。」千斤訝其言。兵接，少年突圍，果見電光長丈餘，繞敵軍，噪而進，潰其師。千斤十盪十決皆如意，斬首以百數，獻馘至劉前。劉坐帳上，方與少年弈，大駭，方知為非常人。飽食年餘，忽軍中傳少年遁去，遺一書，中無所云，書項羽垓下歌，將軍惡之。數日軍覆，將軍歿於陣，千斤倖以身免，以為天下無復有用之者，歸鄉里為老農。康熙間，人尚見之，年八十餘。退讓不類武夫，間談及往事，輒欷歔流涕，謂人曰：「天下清平，諸君無尚勇也。」,WIKI,清稗類鈔,324
技勇,康熙庚辛間，泉州有僧定因者，膂力絕人，精拳棍，弟子數百人。每遠行，輒煮米數斗盡食之，途中可數日不食。時漳州有虎，食人畜無算，太守必欲殪之，集兵丁持械往，虎負嵎眈眈，無敢近者。定因適以事至，眾望見之，噪曰：「事濟矣。」群走告之。定因曰：「殺虎，易耳。顧須鐵鈀五十斤者乃足制之。」遍擇無當意者，一纔十五六斤，曰：「此稍可用，然恐鈀折，不能制其死，須命弟子持槍同行。」未至十步外，虎怒，騰起數丈，直撲定因者三。定因待虎撲落未起時，急以鈀擊虎首，虎哮吼，鈀折，弟子直以鎗刺之，自喉達尻，虎立斃。官重賞之，曰：「吾為民除害耳，非求賞也。」不受而去。時鄭成功方據臺灣，定因弟子精拳勇者多渡海從之。或勸定因往，定因曰：「老僧閒散久矣，此諸少年事也。且吾在此，為之訓練勇士，所得顧不多耶？」,WIKI,清稗類鈔,337
技勇,會稽姚尚書啟聖，生而倜儻，以豪聞。甫冠，以諸生遊通州，得權知州事，杖土豪，殺之。尋棄官去。遊蕭山，遇二健兒掠二女子行，有老父隨之哭，持牽洶洶。姚怒，奪佩刀殺二健兒，縱女去。乃亡命，隸漢軍。康熙辛酉，平臺一役功獨多。夫人何氏亦絕有力，舉石臼如無物，姚奇之，娶焉。長子儀，雄偉與尚書埒。嘗驅駟馬駕奔車，自後掣之，馬為之卻。挽強弓百步外，可洞四札。人望見前鋒，曰：「此姚公子旗也。」以功授知縣，擢部郎，出知開封府。聖祖諭以京堂用，自請效力從戎，改總兵，終雲南鶴慶總兵官。國朝文臣自請改武自此始。,WIKI,清稗類鈔,244
技勇,年羹堯幕中有江寧嚴星標、常熟徐芝仙二叟，雍正癸卯，從年征青海，旋以年驕抗，恐為所累，辭歸，年厚贈金送還。宿蒲州，有兩騎客來，狀虓猛，心悸之。又逢二僧，皆獧黠少年，二叟益懼，不敢按站行，十餘里即宿。僧來，揚其目而視之曰：「我疑若，書生也，乃亦盜耶？橐內赤金二千從何來？」嚴、徐駭曰：「財必為盜而後得耶？朋友贈，何妨？」僧曰：「若然，二君必年大將軍客也。」曰：「然。」曰：「幾殺好人。」起，挾女尼走東廂。抵暮，兩騎客亦來，解鞍宿西舍。入夜，嚴、徐閉門臥，僧獨步簷外，嘖嘖曰：「好馬，好馬。」亡何，兩騎客去，僧闖然叩門。嚴窘，挺身出曰：「事至此，尚何言？行李頭顱，都可將去。」僧笑曰,WIKI,清稗類鈔,288
技勇,時值月晦，且陰雨，火滅後黑暗不見手掌，半晌鬬息，三十餘僧無不身沾石灰，衣服破碎，七則點灰不染，寸絲未裂。明日，七去，顛回，僧言七之勇，並述昨日鬬狀。顛入殿視之，笑曰：「爾輩受其愚矣。試看梁上之塵，何以有手指印也？」蓋七乘火滅，即躍上屋梁，俟鬬息始下。眾仰視，果然。顛曰：「此辱不可不報也。」間二年，顛訪七於石門，七適不在家，妹在樓上應之。顛和尚曰：「往年爾兄訪我，適他出，爾兄與我徒滅燭混戰。今日我訪爾兄，爾兄亦他出，夜間亦滅燭與爾混戰，豈不勝與乃兄鬬耶？」珠知謔己，大怒，自樓躍下，以鞋尖蹴顛之兩太陽穴，洞入寸餘，目珠突出而死。,WIKI,清稗類鈔,265
技勇,雍正間，蜀僧大喦膂力過人，年四十，黥其身，自頂至腹為一串肉菩提子。自置鐵香爐一，燭臺二，重百數十斤，一肩擔之。遇里閈不平事，輒挺身解圍，四方勇士投贈金帛無算。大將軍岳鍾琪深賞之，大喦欲往江南，將軍給札十通，所過舟車行贐迎送不絕。,WIKI,清稗類鈔,114
技勇,智海既應無錫鄒翁招居環秀菴，鄒氏子姓乃多請受業為弟子。初，鄒氏子姓居蓉湖尖者世業售窰器，百廛鱗次，望衡接宇，皆窰器店也，故土稱其地曰缸尖。尖濱運河，每歲運漕艘出其地者以千計，爭購窰器販他方，歲贏利不下萬金，鄒氏業此致富者不可以計算。惟漕卒性蠻橫，往往有意滋事，鄒氏子姓得智海傳者既多，輒亦有以制之。嘗有漕卒登岸購貨，雙手擎五石缸置計櫃，缸巨，重數百斤，微得五六壯夫者不得舉，而卒取攜如桉盂然。詢夥曰：「此缸值幾何？」夥應曰幾何。卒怒曰：「此缸有疵，價乃昂如許，予不欲購矣。」憤，捨缸計櫃去，聲隆然，壓櫃幾碎。內一人出，擎缸如卒，呼曰：「客來客來，疵在何所？客示予。」卒猝無以應。其人乃曰：「客不能言疵所在，又惡值昂，予亦不售客矣。」擎缸躍櫃出，仍置原處，卒懾不敢肆。其人率智海弟子也。,WIKI,清稗類鈔,342
技勇,白太官騰踔空中，一躍可數十丈，然性刻，忌勝己。出門數載歸，將及家，途見一稚兒年不盈十歲，堅握小拳，猛擊道旁人家石獅，火星爆射者數尺。太官心駭之，曰：「此兒幼小如此，長大不可制矣。」遂與之角。小兒不勝，創且死，大號曰：「吾父白太官何不歸，兒被人毆死矣。」太官大驚，然創重，無能救，泣負其尸而歸。其婦怒詬曰：「虎豹不食子，若乃過於虎耶？」,WIKI,清稗類鈔,167
技勇,雍、乾間，蜀有劍客金飛，學於甘隴，得不傳之祕。既歸蜀，開門授徒，至者千人，惟授鍊目鍊臂之法，日一審視，課其勤惰而已。三年，徒皆怨，紛紛且散，留者僅數十人，亦疑師之無技也，請試以示。飛令各握豆盈把，塗以朱墨，擲之，飛斫以劍，豆盡而身無痕，乃命拾豆視之，豆皆著劍痕，於是始服其術之工也。爭請益，飛曰：「此豈可躐進者？汝曹腕力未靈，目光未聚，雖教汝，不能為也。」眾力請，乃授以蛺蝶雙飛勢。眾試之，疾，則人劍相糾而傷；徐，則人劍相妨而滯，知不可猝就也，乃去。飛歎曰：「千古奇術，豈絕於斯耶？吾得之，豈可輕棄。」乃衍劍術為八母、九勢、七十二步、三百五十手，精思三月乃成書，藏之小閣。,WIKI,清稗類鈔,286
技勇,達在山東為捕十餘年，後以盲歸里。嘗自云奉命至某寨捕盜，寨之前峭壁雙峙，僅一谷可通，谷中守猘犬百頭，入者無幸。乃縱連環步，以掌擊殺九十餘頭，餘始散去。復前進，見石級百數十矗其前，最高處有人相招，達聳身上，則寨中人已設筵相待矣。席次進肴，皆以匕首，即受之以口，而斷其刃。更進糕，糕裹鐵釘無數，則啣糕而噴之壁，釘皆著壁上。主席乃首肯，命廚下火夫隨去覆命。達無奈，從之。自後門出，後門以石為之，重可千觔，所謂火夫者，以雙手取移，達乃得過。既覆命，遂自將兩目揉盲，不敢再執此役矣。顧威名猶震於鄉里。一日，偕其幼姪至城外茶肆品茗，聞道上有鈴鐸聲，命其姪出視，曰：「若但向驅騾人乞其鞭，可耳，他勿受也。」姪如言，驅騾人怒曰：「若何人？」曰：「吾達某姪也。」驚曰：「達某猶在乎？吾固願見。」姪乃導見達，談移時，語多不能解。別時，解背上草履一贈達。既去，解視之，則草履中瑟瑟者皆金葉，驅騾人蓋大盜也。,WIKI,清稗類鈔,391
技勇,選各營將校精銳者習虎槍，此定例也。上巡狩日任導引，大獵時，其部長率有技勇者十人，入深林密箐中覓虎蹤跡，列槍以伺。虎躍至猛，先以槍刺其胸，仆之，謂之遞頭槍，然後群搶攢刺。其中頭槍者賞賚優渥。高宗朝，凡殺虎為虎嚙斃及被創者，照軍營殉難受傷例賜卹。,WIKI,清稗類鈔,121
技勇,乾隆初，汪年踰六十矣。川督某眷屬道出宜都，被盜喪重貲，污其婦女，督聞之，大怒，檄縣令剋期捕盜，否則罪。令惶懼，計無所出，或謂汪可辦盜，乃急踵門求汪。汪始託辭他出，既而察令為廉吏，卒許之，語令曰：「此去入蜀境，巫山中群盜在焉。請具大舶在彼俟我。」汪乃乘小舟晝夜達，則巍峰峻嶺中，群盜結砦自衛。汪上及半阪，遇邏者，大呼曰：「速告爾酋，汪瑚來也。」盜魁聞之，跪迓於砦口，請曰：「茲事重大，願公終貸此三十餘人。」汪曰：「攫不義金，本不足問，淫惡者不可宥也。」群盜意汪隻身來，可攢斃之，方動念，手足已如縶，乃皆大驚異失色。魁曰：「止。」汪徐徐出袖中緶，悉綰之而去。還至水次，汪先登小舟，繫三十餘人於舟尾，曳之。從水中行，過大舶，始加桎梏，遂按治如律。,WIKI,清稗類鈔,320
技勇,舒異而潛尾之，出城數里，有荒村，茅屋一區，樵者入焉。舒拜於門外，乞為弟子。樵反顧，訝曰：「子何為者？」舒曰：「公適所仆者，吾師也。知公神勇，故舍而從公，請為弟子。」樵辭以無能，徑入不出。舒徘徊門外，詢其鄰，鄰曰：「是不久徙此，莫知姓名。有母焉，老矣。日給於樵，甚孝也。」舒遂歸，旦日復往，伺樵既出，登堂拜其母，出百金為壽。母大詫，不肯納，舒具陳己意，欲母語樵，使卒為弟子。母許之。樵歸，得母命，且感其誠意，謂舒曰：「苟有薄長，敢不以相授？然請兄我，毋師我。」舒從之。樵引至屋後，有石坡甚峻，軌轍如繩，下有鎧，重三四百斤,WIKI,清稗類鈔,259
技勇,乃出隴右至甘、涼，聞人言大青山某喇嘛者，曾在內廷，獨與侍衛數十人競技，任意提挈之如嬰兒，稱神力，遂往訪之，具述來意。喇嘛辭不出，謁數次不得見，乃即寓寺中不去，喇嘛始召入見。喇嘛年耄矣，坐石臺上，髮鬖髿被其肩，皓如銀絲，容古樸，行步蹣跚，如欲仆者。弟子進飲食，舉手接之，狀至漫緩，類有羸疾，戚甚疑焉。喇嘛問來意，具以對。曰：「此細事耳，術至易，然得之，適以自病，不可為也。吾方悔之，子求之何為？」戚疑喇嘛故為大言，乃曰：「弟子千里來此，願得一睹大師龍象之力，並求以相授。大師倘不吝教者，雖死無恨。」喇嘛曰：「汝意決耶，吾邇來枯槁岑寂，守此不動，即懼以力貽禍之故。汝果獲此，他日雖欲解之，不可得也。」戚矢言不悔。喇嘛乃徐起，環室行數步，所踏磚石皆碎，又以指剌石壁，如以錐畫沙，深且數寸，戚大驚。喇嘛指山下綠草一叢曰,WIKI,清稗類鈔,355
技勇,月餘，歸德以緝捕公文至，云有貴官南歸，為盜戕於野，盡劫貴重物以去，惟遺其騾，騾身有烙印，有識之者，謂張某物也。州官以張控追狀移歸德，張遂得免。因以金取騾歸，聚鄰里為別，奮曰：「吾走江湖二十年，未嘗失手，今乃敗於豎子，誓必得之，不然者，吾不返矣。」跨騾逕去。張故好交游，江湖豪傑多與往還，年餘，審知少年真姓名為畢五，嵩山大盜也。求其巢不得，問山中人，則曰：「舊固有之，春間自燬其巢而去。」張益憤，所過，輒變姓名雜屠沽中，雖所親，亦不覺也。,WIKI,清稗類鈔,218
技勇,一日，忽有軍官數人直入村，以馬箠遍叩門戶，問張家所在，出張子手書，則已任海州參將，遣人來迎其母也。蓋尋父數年，日以賣技餬口，久之，有識張者，云在南陽，蹤跡之，則又西去，遂展轉至寧夏。一日，方炫技於市，總兵適出，走辟道周，總兵馬上熟視之，遽呼以前。張子驚疑，不知所為，總兵徐笑曰：「無慮，受汝年少而有此奇技耳。雖然，猶有未至，吾為汝指點之。」張子遂從以歸。越數日，求去，以情告。總兵笑曰：「是何難？汝但居此十日，吾令汝見父，且令汝父獲盜，如何？」張子乃留。又數日，總兵使標下守備某告張子，願妻以女，張子不可，曰：「未請命焉。」某笑曰：「若堂堂男子，何迂腐乃爾？實告君，總兵之意，尊翁即在此，但必君娶其女，然後令君得見尊翁耳。」張子乃許之。總兵女頗敦厚溫順，於武技亦稍知一二，云總兵所親教也。,WIKI,清稗類鈔,344
技勇,將及校場，忽風聲颯然，霧中一黑影若巨鵰，直撲馬上人，從者大驚，張子已墜騎，視捽己者立釋手，欲轉身去，急呼曰：「勿行勿行，吾為總兵送信者。」其人取囊中書視之，方躊躇，從人忽呼曰：「張公子不識若父耶？」張子頓悟，急抱持痛哭，視總兵者已於從騎中趨出伏地請罪矣。張至此已無如何，則曳以起曰：「汝智真神矣，吾老匹夫，不意竟墜汝手，已矣何言！」於是父子並轡歸，總兵隆禮以待。尋署張子百夫長。戊寅，回部叛，即使張父子往討平之，總兵盡歸功張子，得海州參將。總兵以曩所學猶未至，亟叩張請益，張掀髯笑曰：「老夫十數年來再敗於君，君之智至矣。區區之勇，尚欲得之，以擅雙絕耶？老夫今固無靳此。」乃悉授之。,WIKI,清稗類鈔,290
技勇,羅臺山，名有高，嘗學於贛鄧元昌，修儒者業，於書無所不窺，精思入微，遂喜佛法。自京師歸，忽登樓縱火自焚，救之得不死，狂走入山，衣沙門服，不薙髮，趺坐，與人言孝弟，而歌哭無時。下揚子，渡錢塘，過甬東，多託跡佛寺中。奉化快手怪其服，令儕輩纂臺山，臺山力大，徒手禦之，不可近。因詣縣，趺坐縣庭，為禪語。主事邵洪時家居，識臺山，乃釋之。遂游普陀，寓西湖。已復走京師，及歸而卒。,WIKI,清稗類鈔,183
技勇,乘吾師不在，欲何為耶？」虎兒支吾，以迷途乞火對。童指破衾曰：「此何故，汝速自陳。不爾，便殺卻。」倉卒間，叟亦至，見虎兒，即令童釋手。虎兒度不能脫，伏地自陳請死。叟笑曰：「何至是？」援之起，令去。虎兒出行數步，思之甚奇，復還伏叟前，請為徒，叟不許，再三請，叟曰：「吾術以退讓為主者也。汝求學此，以欺人耳，得此術，亦何為？」虎兒再三自陳，願悔改，叟始許之。自是城市中不見虎兒蹤跡，蓋已隨叟去矣。,WIKI,清稗類鈔,195
技勇,夜分乃罷，猶秉燭觀書，不遽寐。已而有物泠然若流星，穿窗直入，客亦距躍而起，燭光下風聲颯颯，星影散亂。久之，有虯髯人自空而踣，客端坐如故，虯髯垂手立，若甚懼者。客指旁椅令坐，復仰首曰：「梁上君子倦乎？可以下矣。」蔡三大駭，亦躍而下，三人對坐。客曰：「故人不識我乎？其少思之。」蔡三聆客音,WIKI,清稗類鈔,142
技勇,紅娥者，荊溪周濟妾也。濟字保緒，嘉慶朝人。善古文詞，與張皋文齊名。又嫻技擊，辟易百人。性任俠，好作不平鳴，往來齊、魯間，殺盜以百計，盜憾焉。一日，道出山東，遇劇盜二，陰躡其後，將甘心於濟，濟不知也。夜宿逆旅，月光斜射入室，明見纖屑。方滅燈欲寐，戶驟闢，有二盜躍入室，猛撲濟榻，疾若風。濟驚起，覺二盜藝出己上，且倉卒無刃，勢不敵，皇遽間，一女子自窗外飛入，徑奔二盜。時盜刃將及濟，間不容髮，突覺有人襲其後，大驚，急還刃，返身迎鬬。女舞雙劍敵二盜，夭矯若長虹。刀光閃倏中，一盜喪其元，立仆，其一知不敵，欲奪門遁，女揮劍擊之,WIKI,清稗類鈔,259
技勇,亦斃。乃從容拭劍入鞘，顧謂濟曰：「倉卒不及豫告，致鼠輩驚君子矣。妾紅娥，逆旅主人女也。方君入室時，妾見二盜尾君後，徘徊門外，此故劇盜，夙諗之。察其意，似將不利於君，君儀表不凡，非橫死盜手者，故來救也。」方女鬬時，濟錯愕，惟袖手觀。見女藝遠勝己，大驚異，至是，女與語,WIKI,清稗類鈔,132
技勇,君徒之眾尚不及其半也。」楊曰：「諾。」同趣出，即草地試手搏，楊蹈厲奮發，虎躍蛟騰，來者但左右避且應，若不勝支拄者。楊益喜，數搗其虛，俄而一躍丈餘，直蹴其首，其人遽俯首一避，即自足下斜趁而入。楊急迫，不及返顧，股被創，幾折，忍痛卻立，張拳以待。壯士笑曰：「君敗矣，然亦好漢。吾固不忍墮君名，戕君命，勝敗，君自知之。」按劍長嘯。頃刻，其眾自四山出，皆黑衣手刀，插標槍，甚嚴，月光下數之，可二百人，環來者分兩隊徐立。來者緩步去，二隊合為一列，蜿蜒從之行。楊目送之，去且遠，乃歸，視創處，肉盡著衣如糜，白骨顯露。其徒皆驚，藥封之，越數日竟無恙，惟肉終不復生。,WIKI,清稗類鈔,275
技勇,山陽有豪胥，士紳多折輩行與交，見周，唱喏而已。一日，周散步署前，胥適過，呼之來，以所吸煙筒銅斗徧擊其首，叱曰：「速去。」胥至家，首暴痛，腫幾如斗，呼謈求死。胥妻子知胥罪，泣跪階下求救，命舁至，又以銅斗微擊數周，痛立時止。,WIKI,清稗類鈔,110
技勇,蕭春臺，杭人。道光乙酉春，有事袁江，道出徒陽運河。時漕艘擱淺，候潮乃行，民船皆為所阻，遂偕一小舟同泊岸旁。而漕船水手橫甚，一篙工持篙誤破其鄰船之窗扉，篙之入者尺許，拔不能出，聚數人拔之，亦然。呼其舵工下視之，則見小舟有一老僕坐船頭，懵騰欲睡，一少年在艙中，左手執書，右手以兩指持其篙，篙遂不出也。舵工大駭，力戒其水手弗生事，自登小舟，告之曰：「舟人無知，誤有觸犯，乞恕之，弗與較。」少年未及答，其舟人自後突出曰：「吾扉為所破，須償也。」舵工與之青蚨千，少年乃一笑釋手。,WIKI,清稗類鈔,234
技勇,楚二鬍子，無錫北鄉人，習術於江南某鏢客．三年，術成，恆為客商保衛輜重，往來齊，楚，燕，趙間．蓋保鏢輒懸旗為標識，綠林客見之，縱垂涎，勿與校．楚自以為能，擕旗而勿懸．一日，為某商保二萬金，由京至蘇，道山左，宿逆旅，店主人以客滿辭，謂無已，有小廂，已容一客，如可聯牀，請擕行李來。楚頷之，下車入，曲折達一室。室小於斗，置兩榻，一榻有老者趺坐，年七十許。寒暄中，知老人實販棗者。時已薄暮，店主人入室，餉客晚餐。餐畢，攜燭一，茶壺一，置榻前小桌，闔門逕去。楚與客談次甚懽，幾忘寢。天寒，楚已禦裘，忽覺溫煖，以為室小無風，且近燭，不之怪。三更許,WIKI,清稗類鈔,267
技勇,捋之，堅逾棍。」老者曰：「可矣。」遂縱身騰起，及椽，椽斷，身已置屋頂。楚急捋帶授老者，老者挈之出，躍牆外，叩店門。店主人啟視之，固廂間客也，含笑延入，啟精舍三楹，安榻焉。黎明，楚與客分道去，客亦不言姓氏。楚歸，不復保鏢，以傷科懸壺自給。其子若孫，世守其業勿替。,WIKI,清稗類鈔,130
技勇,丹徒武舉文某善拳術，力舉數百斤，氣不喘，面不頳，道光時人也。一日，過廣陵，口渴，欲得杯水，苦無茶肆。逡巡入破寺，則見一老僧趺坐蒲團，文乞飲，不答，擊之，拳著其胸如棉，而手大痛，亟長跪求恕。僧始張目曰：「何鹵莽乃爾？吾，峨眉十八郎也。嘗事一師，吾與同學凡十八人，皆擅絕技，余次十八。一日，次十二、次十三者告於師，謂有夫婦二人南下，保鏢銀數百萬，南下欲刼之，慮勿勝。諸人爭欲助之，跪於師前，求下山，師許之，余亦與焉。余既行，止潼關外某山以俟之。旋知鏢抵關內一逆旅，眾議即夜劫之，漏初下，命余先往探。既至，躍登其臥室之屋頂，窺知其夫醉臥，婦方倚燈製履，銀車列榻後。余惴惴，方恨諸人不至。惟見婦時以針抹頭上油，或就窗上刺之，既而婦忽仰首曰：『十八郎可下。』余心知不可逃，揭瓦而下。婦啟窗，指庭中曰：『速移之返，否則余夫醒，汝亦危矣。』蓋庭中有十七人之尸也。余乃肩十七尸越關出，檢視各尸，僅眉心有一刺痕，蓋婦以針刺窗時，即十七人中針而殞矣。葬事畢，余披剃為僧，今七十矣。子其猛省乎！」文汗流浹背，即辭歸。,WIKI,清稗類鈔,447
技勇,鴻駒嘗言學拳須先練筋骨，初入少林，無術以學，惟命挑水於山腰之澗邊，肩水一擔，須步行梅花樁以達寺。挑水三月乃習燒火，火突有數十，須距躍乃可，練筋骨也。鴻駒子無名，早卒。其孫春伯，亦以拳勇著。,WIKI,清稗類鈔,94
技勇,至陝，初為傭，尋棄之，仍其前業。陝人相驚以蜀盜上之吏，控牘盈尺矣。吏以久不得羅，聞諸撫，撫大怒，飭捕羅，羅遁入華山。一日，逼羅，幾得矣，大恐，忽見幽巖一古寺，欲奔入，懼弗測；欲弗前，恐被逮，猶疑間，遽聞呼聲，駭絕，將遁矣，諦視之，則一小道也。曰：「師待君久矣，速來。不然，追者及，且見殺。」羅曰：「子毋我謊，吾戴吾頭來，束手以待君取。」小道嗤之以鼻，復曰：「速入。」促愈急，羅遂入，導入一幽室。一老道中室坐，鬚髮皓白，呼羅曰：「思舉，來何遲？吾令小道導子，復趦趄，何也？」羅聞呼己名，復大驚，伏地請釋。老道曰：「毋若此。子興，吾語汝。飯乎？」曰：「未。」命小道取飯來。食畢，老道曰：「子來此，吾將有以教子也。寺側南山多荊棘，可束為薪，自明日始，子其日與二三小道蕘採於是，毋怠也。」羅曰：「謹奉教。」,WIKI,清稗類鈔,349
技勇,海道未通前，中原行客往往自德州入燕。仁和丁某以事入都，所挾頗豐，惟從二綱紀，道上二騎客尾之。丁中懾，適道左有茅菴，乃徑叩其扉，尼也，拒勿納。丁曰：「暮景已逼，且雨，前途無逆旅。乞阿師便我，得大雄殿次，容一蒲團危坐達曉已足。願上十金，為香火資。」尼曰：「衲尚有大師，容告之，取進止。」而大師諾。丁上其金弗受，除左廂，以脫粟款客。食已，忽傳大師語曰：「來客似挾重裝，夜中幸慎重，防有暴客。」丁固疑途次兩騎客矣，即曰：「道中逢二騎士，容止頗異，師言得毋指是？」有頃，又傳大師語曰：「盜固皆騎，客所見，未必確，防之良是。」夜深而雨,WIKI,清稗類鈔,261
技勇,嘗有鬻拳者，彊占崇安寺廢址，寺邑古剎也，邑人欲驅之而無術，走告蔣。蔣微服往覘，伎頗高，恐不可彊力制，歸取槍馳馬，繞所占地舞一匝，威之。明日，其人遁矣。相傳此即固始李世忠也。,WIKI,清稗類鈔,86
技勇,閩人歐三業獵，善用槍，猛獸鷙鳥遇之無免。令人隔牆拋雞卵，以槍彈之，卵立碎。或忮之，約群盜於夜刼之，歐三槍發，中盜脛，凡五槍，中五盜，皆在其脛，子小如豆，不足死人。盜大驚，皆扶攜以去。明日，歐以劍劈大樹，書曰：「余居山殪虎，於爾等何害，乃必欲死我？死我者，縱虎乎？特示爾薄懲，俾自悔過，試自驗其脛，彈所入處，不幾同穴耶？量之，能起分寸否？此足知吾槍術矣。幸告渠魁，勿復來。」,WIKI,清稗類鈔,186
技勇,黃芍岩軍門少春幼孤苦，為粵寇所掠，後降官軍。驍勇善戰，弱冠即積功官總戎，其提督浙江時，年未三十。一日，置酒觴客，酒酣，笑謂客曰：「予，武夫也，好武藝。今日興不淺，敢獻薄技？」僉曰：「善，幸寓目。」黃顧左右，少選，材官以大刀進，小校挽駿馬待。黃起而引巨觥，目客曰：「飲。」則一飲而盡，客亦各盡一觴舉以示。黃莞爾而笑，自易戎衣，提刀上馬，起舞庭前，下抑上揚，左盪右決，惟見光芒閃爍，不復辨其人馬所在。舞畢下馬，氣靜神閒，笑顧客曰：「何如？」客群賀曰：「公神武，真當代之英雄，絳、灌不足伍也。」,WIKI,清稗類鈔,244
技勇,廣州石翁產六子，皆英英壯人也。翁家富而患盜，則欲使六子皆武以備盜，延聘四方精於拳勇者主其家，分授六子藝。一日，有病叟造門，喘且急，言將以所學授公子。翁見狀，愕然，以禮延集廳事，問師所以教余六子者，何操而來。叟趣命斫荊棘為地衣，命此六郎者赤足踐過之。以次漸過，至第六郎，六郎不可，曰：「吾軀幹，父母所授，胡必求藝以自殘？」叟笑曰：「可矣。六郎不殘其身，寧殘人哉？吾學可授矣。」居石翁家八月，六郎乃盡有其師所授。一日，與師試藝，力偪師於壁衣間，師斗起一腳，六郎立斃。師匆匆捲單行，至村橋，遇石翁於橋上，翁曰：「先生胡挈囊以行？」叟曰：「六郎與老夫較力，老夫斃之矣。」翁曰：「吾尚有五子，師更擇其一而授之。六郎，吾無惜也。」將叟復歸，見六郎有微息，則出刀圭藥納其口，六郎頓蘇，於是更六月留。叟曰：「吾學罄矣，六郎溫潤有養，必足以衛主翁之產，外侮不足慮矣。」,WIKI,清稗類鈔,375
技勇,叟去近村三十里，復授徒，可三十人。然晨起，必有棗糕於案上，如是經月，始偵其人曰王新，村人稱之曰酸糕新。叟問何求，新曰：「夜來竊觀先生授藝，經月矣，顧不獲自進。意納糕為脩脯，乞錄於弟子門籍。」叟笑曰：「可。」新乃輕趫便利，不六月，藝出此三十人者上，履險騎危，如猿猱。遂謝叟去，為盜，剽掠於近郊間，郡人咸以為苦。尋偵得新為叟之高弟也，則並叟而訟之於吏。叟既見錄，知年老不足以制新，則行三十里造六郎家，延六郎捕盜自贖。六郎遜謝，叟曰：「汝勿悸，新所能者，老夫知之。新每登屋，必倒其刀鋒下嚮，追者踵上，則新刀必疾下，中追者肩井，立死。老夫今授汝趣登疾退之法，見新超而登瓦，汝則偽作聲勢，欲從之登者。新備汝，必疾以刀下，汝已狙伏。新不中，且更上，汝則鼓勇以刀鋒上翹，中其股，新墜矣。」六郎習刀法可十日，遂從叟捕新，果遇之村店，六郎如叟言，新中創墜，卒捕得之，伏誅。,WIKI,清稗類鈔,377
技勇,合肥李瀚章撫湖北時，一日，為太夫人祝壽，賓樂甚盛。忽一人便衣至，年可四十許，言欲登堂祝壽。閽者拒之，其人洶洶欲入，為李所聞，乃命延入。入，即長揖曰：「君識我乎？」李記憶久之，不能省。其人乃曰：「君亦記君家有後園樹林被削之事乎？」李愕然，亟改容加禮，請入座與燕。賓眾咸莫測所以，爭前問故。李憮然曰：「斯真大異事。余童時與諸弟讀書塾中,WIKI,清稗類鈔,165
技勇,八旗以騎射為本務，而士夫家居，亦以習射為娛，家有射圃，良朋三五，約期為會。其射之法不一，曰射鵠子，高懸栖皮，送以響箭，鵠之層亦不一名，最小者名羊眼，然工者仍不事此，或一箭諸圈，皆開而不落，如花籃式，此為至難。曰射月子，滿語名艾杭，即畫布為正也。曰射綢，懸方寸之綢於空而射之，此亦難。又有於暮夜懸香火於空而射之，則更難。然皆巧也，非力也。聞之開國之初，其射也，弓用八力，箭長三尺，鏃長五寸，名透甲錐，所中必洞，或連貫二人而有餘力。,WIKI,清稗類鈔,214
技勇,巴塘清真寺下有柳數百株，夷人於秋收後往往移居林內，終日較射賭酒以為樂。每值八月既望，夷人輒支布為鵠，於五十步外以木箭射之，連中三次者，群具酒飲之。惜其箭過笨，不若內地所造巧也。然亦有連中三次者。,WIKI,清稗類鈔,97
技勇,苗人生子，俟其長大，練鋼以為刀，終身用之。試刀，必仰刃牛項下，以肩負之，一肩即殊者，良刀也。弩名偏架，以一足蹶張，手背傳矢，鏃皆附毒，中人立斃，然非怨結者不輕發。槍名桿，長二丈餘，用以護弩。有事則一弩一槍，相將而前，執弩者，口銜刀而手射人，或冒刃迫之，槍無所施，乃釋弩，取口中刀奮擊以救。,WIKI,清稗類鈔,144
技勇,後，復有廣東之役。自廣東附帆船北行，行數日，過南澳，舟人言更前有海盜窟，日過午未可行。黃必欲進，眾亦懼，力止黃，黃笑曰：「汝輩怯耶？乃翁在，盜何能為？」舟人無如何，遂行。時後艙有客，敝衣槁項，若有阿芙蓉癖者，倚篷凝望，初無一言。久之，暮靄中忽有小舟傍左舷來，疾如箭，舟人驚曰：「海盜至矣。」黃生平絕技以鐵簡及流星鎚為最，至是，已戒備，即迎敵艙面。盜來者四人，不數合，悉殪簡下，騰足蹴之，尸擲起數丈，隕於海，小舟早遁矣。黃泰然坐船頭。是夕，船方欲收口，前小舟者已載一老翁至，翁詰黃曰：「吾輩江湖日久，乃不知有君，誠誤犯。然君獨不能少少留情耶，胡恃強,WIKI,清稗類鈔,273
技勇,後女抵家，家有老母及妹，亦惡若輩之無狀，思有以報之。一夕，二更向盡，母女尚未寢，有盜數十人攻其家。女陰念距城僅十數里，是必若輩無疑，於是母女各持一鐵棒，啟其門。盜蜂擁遽入，女當先禦之，即連踣其十數人，復斃其五六。盜方欲散去，女故厲聲止之曰：「勿爾，傷而能逃者，可即去，死於是者，亦悉聽運歸，不汝難也。」盜逡巡，女自籬內次第擲出之。於是母欲暫徙城中以避盜，女曰：「世果治也，山居與城郭何異？」母不能強。女終不為意，日往來市上不輟。一日，歸抵山麓，距家僅數百武，時夕陽西下，林樹蒼茫，徑少人跡，乍聞轟然一聲，則銃彈已中女股，第二彈繼至，復中其腹，遂倒地。母妹適採樵返，見之，急負歸，女急怒目視曰：「殺兒者仍米傭也。」言已始逝。,WIKI,清稗類鈔,311
技勇,有秦某者，佚其名，無錫人也。好武略，兩手能舉八百斤，自以為力過人，無與敵。皖有武狀元某，以力聞，秦慕皖中山水，裹糧往遊，順道訪某。談次，甚懽洽，夕設筵為秦洗塵。有劉姓客適至，某為秦紹介。坐既定，廳事陳柏木桌一，廣方倍於常，設筵其上。某起立曰：「山肴野蔌，不足以敬嘉客，惟嘉客辱臨，可各獻其技。」皆曰：「諾。」某又曰：「桌四足，舉其二，步行，物無動者勝。」秦技癢，不可耐，持兩足蹲地，竭平生力舉起，勉行，則杯盤狼藉，汗見於額。某繼之，行不數武，而竭蹶如秦。及劉，兩手平舉，繞室巡行者三，物無纖毫動者。某與秦皆歎服。入席，盡歡而散。劉為誰？蓋草堂劉綎也。,WIKI,清稗類鈔,275
技勇,當店主呼救時，吾料賊徒必乘間而登，先登者，吾以錢傷其目，其次手短槍踵至，吾急以一錢傷其手，一錢傷其目，手槍落地而機震，發其三，吾以桿擊其腦而顛，不死，亦重傷矣。」遣同伴攜廖踰牆跡之，血點狼藉，草中熒熒然，拾視之，乃鐵錢也，血跡猶殷。卞乃曰：「店主人為虎作倀，罪在不赦，今且殺卻此獠。」鑣客領命，大索店中，店主不知何往。乃赴洪洞縣報明，派差迎接。縣令張小霞出郭親迎，延廖及眾鑣客入署，飲以酒。酒半，強卞試技，卞命以生牛皮釘於木板，畫人形，眉目畢具，相距三丈有奇。取腰間鐵錢連環飛去，各中一目，近視之，鐵錢穿牛皮深入木，露其半，健夫不能拔。卞略搖動，應手而落。喟然曰：「老邁之年，兼犯嗜好，無能為矣。」眾俱咋舌。,WIKI,清稗類鈔,304
技勇,光緒朝，馬永貞以大力著名於滬。一日，有賣藝力士約武伶十餘人與決鬬，皆辟易而退。馬少時曾為松江正營教師，時副營中有竇教師，亦以拳法名家，惟軀短，年老，馬藐視之，屢欲與之較藝。一日，謂竇曰：「老教師拳力精能，小子願承教。」竇曰：「我輩均藉此餬口耳，何必較高低？」馬自恃力大，再三強之，竇始應曰：「如必欲較一日之短長，則請君先動手，否則無以對君之師。」馬於是短衣窄袖，運全力於腕而以拳擊之，竇不改常態，略聳身軀，而馬之拳已從竇之腕下穿過，擊空而仆，且帽已為竇摘，而馬猶不知，蓋拳出腕下時所摘也。竇乃笑謂馬曰：「君幸遇僕耳，否則摘帽時，以兩指戳君頂，君即殆矣。尚其返而求之於師。」馬赧然退。有知其事者，謂馬之拳法為大架子，竇之拳法為小架子，家法不同，非馬力之果不及竇也。馬旋遁至滬，卒不改其性，為馬販子所算。,WIKI,清稗類鈔,350
技勇,霍元甲，綽號黃面虎，直隸人，以拳鳴於時者七世矣。兄弟十人皆善拳，元甲為巨擘，以是名震南北。光緒朝，美有大力士方僑滬，絕有力，能載重百斤，聞元甲名，請來滬較藝，元甲應之。及至，而某懼，不果較。旋有趙某者亦申此請，不允。趙以其怯也，作書登報誚之，元甲乃命其徒賽於昧蒓園，勝之。不數日，趙又邀其友與元甲約賽，乃先令其徒角之，無勝負，然卒為元甲所辱。元甲乃太息而言曰：「余來滬者，與異族較短長耳，不欲自殘同胞也。後此幸勿相擾。」,WIKI,清稗類鈔,210
技勇,光緒時，有陳蓉酩孝廉者，幼嗜學，然多疾，讀書數過即喘。友告以習《易筋經》疾可已，從之，百日，體頓肥，能運氣矣。一日，方在廳事與客談話，或叩其術，即駢二指於中設之大圓几，力按之，隨意繞之行，則几亦旋轉自如。少選，令人於廳事之東西兩端各置一几，相距四五尺，置頭於東几，置足於西几，其中空如橋，招三友使立於其腹而撼之，蓉酩仍安臥不動也。,WIKI,清稗類鈔,165
技勇,石勇，溫州人。少失怙恃，雙眸炯炯，雖黑夜，能遠視數十里。力大於牛，食兼人食，家貧，不能得一飽。有戚奇其量，煮斗米佐以十肴使啖之，曰：「飽乎？」勇攢眉良久，曰：「否，否。」主人大窘，以索食廚已空也。其舅某，墁工也。毘羅寺僧傭之造殿，乃邀勇往作役。,WIKI,清稗類鈔,122
技勇,皆被害，我亦受傷。』余乃負之村，為之調治，傷重不得愈，三日而死。余痛甚，念一家盡喪於虎，誓必盡殺之，遂葬兄而歸，悉售所有以為資，挾械入山，尋兄骨，不可得矣，愈恨。窮搜山谷，得虎，輒斃之，更往他山，亦如之，數年，斃虎數十矣。旋入某山，遇一虎，負矢而奔，即持鐵棍擊之，斃焉。方欲負以去，見一少年挾隻弓，呵曰：『莽男子何得奪我虎？』余與之爭，不相讓，遂互鬬。余持棍左右揮，迄不得中，少年惟以弓拒之。逾時，余憊，少年伺余隙，以弓擊余腿，遂倒地。少年去，余足折矣，不能起。臥地一日，有一長老過，憐余，攜至此，削髮皈依。今年五十矣，幸尚強健，然不敢自誇武力。」室有棍一，馮等四五人持之不能舉，僧取之如拾芥，即當年斃虎之武器也。,WIKI,清稗類鈔,307
技勇,載漪粗鄙甚，本冊立為瑞親王，受命後，讀瑞為端，孝欽后聞之，即仍其誤，迺易瑞為端。嗜拳藝，孔武有力，能一手舉百餘斤物，凡花拳繡腿一流人物，悉以重金延致，間有萑苻餘孽懼攖文網而出其門下以為護身符者。有一僧，得少林派真傳，亡命江湖間十餘年矣，後亦依附之，頗蒙倚任。光緒庚子，拳匪之變死於火。,WIKI,清稗類鈔,142
技勇,常城每九月，商人咸詣靈官廟報賽，演劇無虛日。曹往觀，立臺前，千人推挽，屹然不動，歲以為常。一日，有矮人，長不過三尺，微鬚窄面，逕立曹前，以背貼曹腹，曹推之，不覺，又力推之，仍不動。其人回首顧曹曰：「何為？」駢二指捺曹脅，從人叢中去。曹急以手按脅，面色如紙，口不能言。鄰人見，立扶歸，嘔血數升而死。死後左肋青黑，按之，骨條條斷，而矮人不知所往。,WIKI,清稗類鈔,171
技勇,章中，字受庸。幼負奇稟，體魁偉。初讀書，鄙舉子業，塾師強之，憤而走，因學將略。年十七，即善騎射，兩臂能負重三百斤，鄉人咸以章大力呼之。為人精細果勁，結束支架，無不驍駿。年十九，補武生，越五載，舉於鄉。尤善控悍馬。嘗騎入市，忽奔逸，人仆，攬韁逸過，力稍猛，顛，旋從尻尾躍而登。時馬騁飆迅，卒坐是傷臂，屢延醫治療，創口不合，逾歲卒。,WIKI,清稗類鈔,164
技勇,長安丁氏，望族也。有子曰仲芳，甚慧，嗜技擊，日與江湖術士遊。後得異師，潛心從之學，不數年技成，能赤手搏人於鋒鏑之下。一日在某肆，有丐僧托石缽來，缽重可百斤，入門，以缽置櫃，肆中人以一錢投之，僧微哂曰：「貧衲非為一錢來，畀我二百，則當去，否則不足遣我。」肆中人雖怒而不敢言也。丁徐起，以指彈缽，缽墮地碎焉。僧揚目視丁曰：「公子解武事耶？其能與貧衲角？公子而勝，則埋首山林，終當不出。不然，則缽為貧衲傳世寶，萬金不可易，當請公之償之。」丁怒，與之較，僧三起三仆，人盡笑之，而僧殊不慚，合掌對丁曰：「勇哉公子，貧衲拜下風矣。」遂去。丁意頗自得。隔月餘，丁忽病肺，嗽甚，遷某寺養痾。寺僧年九十餘，而神采飄然，好清潔。丁偶與談，唾地，僧睨之良久，丁愧謝。僧曰：「非謂污我地也。視公子所唾，似有傷，公子得毋與人鬬勇乎？此內傷，將不救矣。」丁懼，具以告。僧曰：「公子千金之軀，何乃與丐僧鬬？敗則可憂，勝亦何喜？」遂裹藥投之，數劑而愈。自是丁絕口不言武事，從師讀書，卒成名儒。,WIKI,清稗類鈔,430
技勇,山東王遂者，客京師，傭為人僕，力能擎大柵欄關帝廟前石獅，躍垣，高丈許，土人相傳石獅重五六百斤，無不伏遂之神勇。,WIKI,清稗類鈔,55
技勇,孫歸後，為鏢師，商賈聘護囊篋。里有不逞子入北省為魁，素驍勇，號大刀柳，然知孫善彈擊，戒其黨勿犯，以故，望幟即馳去。孫性和易，雖婦孺皆與狎，有固請觀技者，削箸作束，抵其項，以手擊箸，箸折而項不傷。又指按銅錢數十枚立碎。有巨盜伺孫久，夜登樓捫之，加利刃，孫捷於飛猱，已自後捘其腕，盜投地痛甚。子躄，堅請習技，不許，曰：「生平見壯士多橫死，汝足病廢，天之愛汝者厚矣，我何忍以此技禍汝也？」晚年杜門韜晦，得以壽終。,WIKI,清稗類鈔,203
技勇,朱既歸，其舊日之徒黨復來會，乃恣橫如故。一日，又鬨於市，市人見之，大懼，不敢問。有鈴醫，蓋新至者，年可五十餘，鬚髮蒼白矣。適入市，即力為排解，朱怒叱曰：「老不死，乃不識我獨角獸耶？」醫笑曰：「不識。」朱躍而觸，醫且語且左右避，搏之，終不中，憤愈甚。俄而步稍蹈空，市有新屠之豬，懸架上，朱首直撞入豬中，一市大笑，鈴醫徐徐去。朱慚甚，使其徒偵之，鈴醫寄跡城隍廟。及夜，朱短衣懷鐵尺而往，鈴醫宿廟東廊，趺坐不動，朱捫鐵尺，欲撃之，心怯，不敢下。醫忽開目，曰：「獨角獸來耶？」朱度不可中止，即揮鐵尺一撃，醫接以手，折為數段，擲足下，哂曰：「此芒草莖，不足搔癢，乃以戲老人耶？」朱驚，欲退，醫握其領，如挈匹雛，曰：「君既來，何必匆匆？」朱不能動,WIKI,清稗類鈔,317
技勇,劉時就門前餛飩擔購餛飩啖之，鬻者為陳叟，久之與劉習。一日，笑而語之曰：「予薊州陳某也，有父且有祖，祖年九十四，予有三子、五孫、二孫女，此十餘口者，今悉在囹圄，皆以君耳。君果垂憫我全家者，盍從我行，以紓我難乎？」劉徐答曰：「子識我，無誤歟？」陳曰：「無誤。」劉曰：「無多言，可偕行耳。」乃陡自坡下躍上城，行如飛，陳自折其擔，出二刀挾於脅際，亦一躍從之，瞬息杳矣。,WIKI,清稗類鈔,180
技勇,台灣之驛卒曰達，走遞公文時，輒插雉尾於首，手背繫薩鼓，鼓以鐵為之，狀如卷荷，長三寸許。展足捷走，足掌去地尺餘，撲及其臀，沙起風飛，手鐲與薩鼓相撃，其聲丁當，瞬息數十里。,WIKI,清稗類鈔,84
技勇,僧，山東人，不知其何時入閩。閩里社演劇，人集道亙，僧不得過，繞而向小湫，僧躡足履水如平地。鄉人有李諾者，目送之，則大駭，揭水而追。至一破寺前，僧回顧，駭問何來，李膜拜於地，曰：「弟子嗜拳技，久不得良師。適見師履水如履地，度非少林宗派不復有此。」僧歎曰：「吾言技耶。且即荒菴，告居士以衲之身世。」因肅客入，瓶花茗椀，位置精潔。僧曰：「吾兄力能禦奔馬，飛行絕跡。衲其穉弟耳，藝皆受之吾兄。實不見諱，吾兄，劇盜耳。一日，憑山覘行客，見平原有少年驅馬三十匹，衲將下要之，兄曰：『此少年獨行無侶乃能驅馬三十匹，非常人也，非汝所制。』兄瞥然如鶚，飛墜少年馬前，塵土飛處，衲見紅光一片，吾兄之軀中裂矣，遂瞑然若死，不敢下。少年去，始瘞尸於山次，削髮雲遊。今居士就吾叩所學，即藝儕吾兄，又胡為者，矧乃不可即及。」諾廢然，謝僧歸。遲日，更叩其扃，虛無人矣。,WIKI,清稗類鈔,369
技勇,福州南臺有大橋，往來者日數千人。一年，有操北音者至，坐橋頂，張字於旁曰：「過者納錢一文，有能與予角鬬者免，勝予者取錢以行。」期以一旬，凡數日，投錢數萬矣。間有角者，皆未能勝。茶商粵人某旅其地，翩翩儒雅，未嘗以技擊鳴。偶經是處，北人索錢，甲探囊適空，曰：「予忘攜錢，返取與子，何如？」北人曰：「至此，未可空去，請一角。不然，則納衣為質，以錢來，乃取衣行。」某曰：「世焉有橫暴如此者？吾本無縛雞力，雖然，既如此相迫，吾亦當一領教。」佇立待之。北人揮拳進，僅一交手，北人曰：「此少林正宗也。」鬬有頃，北人騰一足起，中某，某佯墮橋下。橋去水丈餘，某墮橋下，離水面尺許，聳身起，立橋上，面不改色。方某墮時，北人以為勝，有矜色，至是，色頓變。某隨曰：「子技尚未也。世間異人多，速改爾業，不然，吾見子之必敗也。」北人乃棄錢遁。,WIKI,清稗類鈔,356
技勇,同里有丁元生者，武師也。自知伎不如潘能，必欲有以傾其祕焉。每於稠人廣座中遇潘，輒以言激之曰：「人皆謂五先生能，天下豈有能而不欲與人見者？此必先生無所能，故示人以不可測，自掩其技之拙耳。」眾或和之，潘惟唯唯不與辨。元生百計不能得潘怒，猝不能忍，乃起，高躍丈許自墮下拳擊其腦，於法，受者無不殆，意潘至是必疾避也。不意潘昂首引頸受元生拳，無纖毫楚容，笑曰：「天下惟中實者，勢重下，捷不可當。若五指不能迸力，雖握拳，指不靠掌心，故中虛不實。其著體也浮匪沈，雖猛，不足以楚予也。」元生慚伏，乞受教，曰：「若之何而實？」潘曰：「易耳。若置一缸於臥室，中盛水，水性柔而面凝，猛著拳，必格不使得下。若旦暮下拳擊之，引臂務直，必使水浸沒腕，臂指及掌，靡絲毫不受水抵力，如此，治瘉久，臂力瘉勁，指一一擠靠掌心，拳自實，不虛矣。」元生謹受教，久之，覺駸駸乎若與曩者異矣。,WIKI,清稗類鈔,374
技勇,良有表姑，適吳某，吳才而貧，良恆資助之。其女日售針黹以助家用，吳愛逾掌珍，年及笄，猶未字也。鄰居張紳嘗官侍御，以賄免職，家居，為暴鄉里，有司不敢問。子曰縉，眇而無文，年及冠，不能辨之無，惟以狎妓為樂，世家大族無與論婚。會有議吳女美者，縉羨之，歸告張，使委禽於吳。張不忍拂縉意，且意吳故寒士，怵於威權，當無不諧，遣人往說吳。吳鄙張，不許，張怒，乘吳出，劫女歸，幽之樓而要之。女固稱須待父命，張方邀吳，而吳已至，即迫令草婚書。吳益大罵，張忿甚，嗾家人杖斃之，女墮樓卒，而良之表姑亦雉經以死。良聞，詣宰訟冤，宰畏張，袒焉。良恚，語侵宰，宰不理，麾隸逐之。良怒，中夜，懷刃越張垣，張家七口悉手戕之。翌晨，宰往驗，疑必良所為，飛牒捕良，不可得。更定後，宰已寢，覺有物墮胸際，時方酣夢，驚而視之，良也。大駭欲呼，良示以刃，叱曰：「勿爾，汝為親民官，任勢豪怙威作惡，不懲而反庇之，本當殺卻。念汝惕於權勢，速解任，猶可免，脫再戀棧，須問汝頭顱有幾也。」宰大懼，急諾之，不三日，掛冠遁，而良亦他適。,WIKI,清稗類鈔,440
技勇,田至桂林，為巨盜馬半漢所殺，洪得耗，亟至桂，詗知其窟，夜縱火焚之，則於火光中見一偉丈夫，知為半漢，飛劍斬之，割其首，歸以祭田，自是名震兩粵。復游秦、蜀、三楚，無敵手。時有巨商貿販外國，苦海盜，聘洪護鑣。及出洋，即見一小舟逆流而上，船脣立臞叟，蓋即綽號伏獅佛及雲鼎叟者是也。飛劍擊之，不中。俄群盜已及，各掣刃相向，叟喝曰：「此獠須生縛以見。」眾縛田去。至一島，有大廈，門外甲士數百人，夾刃列侍。洪進，伏堦下，叟略詰之，即傳頭等羯十餘人進見。羯者，力士也。俄有二等羯二十餘人、三等羯數十人魚貫而入，西棘火僧與焉。未數語，叟命斬僧，僧哀號乞命，眾請赦，乃免。旋擁洪至前，叟命隸僧部下，洪無事，輒與諸伴較力，僧悉心指示，業益精。,WIKI,清稗類鈔,310
技勇,皖省某縣，山邑也。地瘠水寒，不宜穀，而產藥材，蒼朮、黃精之屬甚多，居民採至他邑賣之，得重值。自邑至西鄰某縣，約百里，道經狼山。狼山者，山徑崎嶇，老樹陰翳，數十里不見天日，相傳狼虎之外，更有鬼物出沒，薄暮輒攫行人，遇者不免，或力奔而脫，亦必膽破魂落，終身不敢再往。然要道不可避也，居民患之。,WIKI,清稗類鈔,144
技勇,楊叟者，鄰邑老農也，以膽大稱。邑人往求為除鬼，叟慷慨應之。問何須，曰：「一斧。」問何報，曰：「蒼朮三百斤。」叟隻身至狼山，日方午，入叢林，陰黑慘黯，不類人境，淒風刺骨，松濤簌簌而鳴，隱約聞鬼啼，聲細欲杳，漸引而近。叟知鬼至，大聲而嘯，若洪鐘。俄而有怪聲學叟嘯，聲悽而尖，叢莽中跳一鬼出，躶其體，肌黑如漆，雙目炯炯有光，直撲叟，張口欲噬之，齒長寸許。叟揮斧擊之，不中，鬼亦抝樹枝格之。鬬良久，鬼不敵，嘯而奔，叟追之。約里許，至山麓，忽巨鬼在前，長數丈，叟力斫之，隨手而顛。此時黑鬼已逸，又一白鬼來迎鬬，鬬久之，雙手被叟執，擬以斧，鬼忽號曰：「我非鬼，人也，裝鬼劫人財耳。」叟曰：「人裝鬼，尤可殺。」斧其頭而斃。回視巨鬼，則縛草為人形，披以衣也。一笑而還，以語邑人，邑人報以蒼朮三百斤，而狼山之鬼遂絕。後邑人入山搜得一茅屋，蓋當日鬼穴，石灰炭墨亂髮之屬，用以裝鬼者，猶存也。,WIKI,清稗類鈔,385
技勇,無錫之有崇安寺，猶蘇州之有玄妙觀。寺前有廣場，每屆新年，男女紛沓，江湖賣技者莫不利市三倍。嘗有賣拳者，挈家人婦子，擇隙地，圍布幔，中豎刀槍劍戟之屬，金革雜作，鏜然闐然，游人如蟻聚，如蜂屯，循幔一周幾無容足地。及演技，技果精，半日獲錢無算。,WIKI,清稗類鈔,119
技勇,有紀中涵者，知旌德縣。時近城有虎，獵者不能捕，邑人請曰：「非聘徽州唐打獵，不能除此患也。」乃遣吏持幣往，歸報唐氏，選藝至精者二人，行且至，至則一老翁，鬚髮皓然，時咯咯作嗽，一童子，十六七歲耳。大失望，姑命具食。老翁察中涵意不滿，半跪啟曰：「聞此虎距城不五里，先往捕之，賜食未晚也。」遂命役導往。役至谷口不敢行，老翁哂曰：「我在，爾尚畏耶？」入谷將半，老翁顧童子曰：「此畜似尚睡，汝呼之醒。」童子作虎嘯聲，果自林中出，徑搏老翁。老翁手一短柄斧，縱八九寸，橫半之，奮臂屹立。虎撲至，側首讓之，虎自頂上躍過，已血流仆地，視之，自頷下至尾閭，皆觸斧裂矣。乃厚贈遣之。老翁自言煉臂十年，煉目十年。其目，以毛帚掃之不瞬，其臂，使壯夫攀之，懸身下縋不能動。,WIKI,清稗類鈔,321
技勇,既而技畢，郭負器將歸，見山門外戲臺之顛有三鵲，笑而語陸曰：「請為君落此鵲。」即探囊，出一彈丸置食指上，下拇指撥之，鵲遂應手落。郭曾保標至山西，獨行荒嶺，遇狼，追之，疾如奔馬。行里許，至一大溪，深數丈，郭乃面溪而立，及狼至，郭以雙足蹬其背，狼遂跌入溪而死。郭身軀短小，不及中人，然所用劍鎚鐵椎皆五十斤也。,WIKI,清稗類鈔,151
技勇,曾如飛，粵人，善跳躍，高十丈，橫十丈，騰踔如飛，人遂呼為曾如飛。如飛少孤，遇異人挾之入山，授以鐵棍，重逾五百斤，昕夕練習。既純熟，則以獸炭燃紅，令徒手玩弄，夕必盡數十斤，指甲成灰，掌中膚幾糜爛，苦之，顧爐火輒蹙額。師略有所覺，謂如飛曰：「身不自有而技可精。膚受苦楚而不能忍，孺子殆不足與語矣。」如飛繇是益傾心，隱忍而已。師顧之，色喜，復教以飛躍，期年，聳身起，則一躍數丈，捷逾隼鶻，遇河，憑而過。師曰：「汝技精矣，善用之，衣食可無慮。」資遣之歸。,WIKI,清稗類鈔,223
技勇,蒙古人於馬之未施鞍轡者曰額爾賓，踶齧騰趠，不受銜勒，健者輒以竿索約繫其項，捉而騎之。行次招華，敕就牧所賜大將軍馬數百，闌廢堵中印烙。有伍巴什者捉馬，馬怒立，什於馬上磬身，擒其雙耳，股離鞍，馬前後努突，項益下，終不得脫去。,WIKI,清稗類鈔,110
正直,江西巡撫李翔鳳，嘗於順治丁亥進正一真人張應景符四十幅。得旨：「為治之道，惟在敬天勤民，安所事此！朝廷一用，天下必至效尤，其置之。」,WIKI,清稗類鈔,65
正直,康熙時，王文簡公士禎官戶部時，秦中大饑，開納粟例，堂司多相緣為奸利。文簡一無所豫，戒司官，凡捐納事，勿以一呈一稿至。,WIKI,清稗類鈔,58
正直,陳爾昌，名玉綸，鄞諸生。家貧，課徒自給。雍邱有世家侯氏者，延二師，爾昌其一也。侯氏庭設女樂，有女甚麗，命侑觴席上，極歡而罷。夜半就枕，忽戶外剝啄聲，啟視，則女子也，峻拒不納。明晨，主人入，拜曰：「真吾師也。」昨同席者已束裝行矣。,WIKI,清稗類鈔,114
正直,大河衛人阮給諫應商，康熙中，官戶部郎，善駕馭猾吏，群為之悚息。其蒞任第一日，即以裘服逾制，撻從事二人。督治文案，惟令抱牘待判，不得出一語，故雲南一司，無不洗手奉令也。,WIKI,清稗類鈔,83
正直,奉新甘莊恪公汝來為淶水令，以其地多豪強，請於上官，得以柳木棒示威，皆戢服。畢里克者，侍衛之練鷹者也，率拜唐阿及其家丁數十至淶，淶民萬廷荷等被毆幾斃，爭愬之甘，畢等亦入縣堂責甘。甘大怒，揮令看管，置其家丁於獄。事聞，部議褫甘職，奪畢俸。特詔畢革職，復甘官。,WIKI,清稗類鈔,127
正直,馬三爺者，戚畹某之弟，登城私。任葵尊官御史，方巡城，執而鞭之，告其兄，兄面謝過。已而謀齮齕任，任廷發其姦，某矯辨，聖祖命掌其頰三十，又聲九門提督罪，詔立斥罷。任嘗慨然流涕曰：「宏嘉之得保首領，天子賜也。」,WIKI,清稗類鈔,102
正直,康熙季年，優人徐采給事藩邸，嗾傭者殺人，事下九卿。議者欲脫采，以傭抵。武進趙恭毅公申喬風以廉直著，獨據刑部讞，論采主使，坐絞。已而采竟減死戍邊。及世宗即位，仍逮采於邊，論如律，下詔褒趙。武進趙恭毅任司寇時，廉邸有伶殺人，諷趙出其罪，謝曰：「天子之法，不能為王屈也。」,WIKI,清稗類鈔,133
正直,武威孫方伯詔成，康熙壬辰進士，選庶吉士。雍正初年，解館，改知直隸某縣。會世宗有事先陵，蹕經其邑，大雪，積行宮門外數寸。故事，宮門內外糞除之役，宮監司之。時宮監有所索，未之允也，輒呼縣官來掃雪。孫擁篲以前，謂宮監曰：「縣官為天子掃雪，豈辱事耶！」傴僂掃雪不已。宮監怒，將群集而毆之。於是引其魁以出，飭皁隸縛而加杖。時上官皆候宮門外，聞之震慄，遂以其實上陳，且請罪。世宗覽奏，欣然曰：「此知縣好大膽。太監滋事不可赦，著交所司治罪。」召見，慰勉者再。未幾，擢守寧波，旋遷寧紹台道，轉兩浙鹽運使。,WIKI,清稗類鈔,244
正直,鄭縣有名宦鄉賢祠，明降臣張軍門杰、謝太僕三賓亦濫列焉，當時不知何人所謬為陳請者也。全謝山年十四，補諸生，初入學，例往謁，見二木主，大怒曰：「此反覆賣主之亂賊，奈何汙宮牆也！」亟掣取，捶碎之，投之泮池。,WIKI,清稗類鈔,100
正直,非夫也。」具衣冠辭李。李大驚，曰：「公何之？」曰：「之省。」與之印，不受，強之曰：「毋累公。」魯擲印鏗然，厲聲曰：「君非知魯亮儕者。」竟怒馬馳去，合邑士民焚香送之。至省，先謁兩司，告之故，皆曰：「汝病喪心耶？以若所為，他督撫猶不可，況田公耶！」明早詣轅，則兩司先在。名紙未投，令轅傳呼魯令入。田南向坐，面鐵色，盛氣迎之。旁列司道及文武十餘人，睨魯曰：「汝不理縣事而來，何也？」曰,WIKI,清稗類鈔,189
正直,常熟蔣伯生大令因培宰山東，多惠政。會巡漕御史某家人婪索供張。勢張甚，所過咸趨承惟謹。抵汶上，蔣方詣行館報謁，及門，聞詬厲，廉知橫行狀，便止屏外，揚聲慷慨而言曰：「公奉天子命來，因公過境，凡適館具餐，所應儲峙，有司為東道主，何敢怠忽。今乃縱廝養無狀乃爾乎，是藐功令也。因培亦朝廷命官，藐功令者，而顧靦顏奉之，非夫也。」遽令撤所張燈及供膳，拂衣徑歸。御史遂中夜蒼黃去。後事發，以賄賂牽連者數輩。東撫以蔣事上聞，奉硃批：「此人可嘉之至。」,WIKI,清稗類鈔,216
正直,高宗之南巡也，黃文襄公廷桂任江督，方厲威重，供張悉咄嗟取辦，屬吏惕息，無有敢少忤其意者。時丹徒令為潛山熊會玜，開闢御道，不忍壞人冢墓，遷繞里許。文襄大怒，謂蹕路所經，不由直道，是大不敬，弗急改，必誅。熊對曰：「豈駕前有人持指南針，由京師直至丹徒，不一轉彎耶？且上非秦始皇，如聞江南有發冢暴骼事，必赫然震怒，罪將在公而不在某。幸而上不知，公獨無惻隱心乎？」道府咸駭，引其袂使謝，熊不肯，且大言曰：「參官已耳，能殺我耶？」文襄無如何，道卒不改。,WIKI,清稗類鈔,220
正直,熊後以治績擢至知府，嘗曰：「長官亦人耳，何必懼！有患得患失心，則面少人色，將順不暇，居官之治忽，可想見矣。」,WIKI,清稗類鈔,54
正直,乾隆時，高宗駕幸通州，有內監數人至州署索供張，知州與辯，內監勢張甚，批其頰，知州遁。吏目乃叱役痛予杖，監訴於上。翼日，召見吏目，嘉其官卑能執法。適有知縣缺出，即以吏目補授，諭曰：「汝作知縣，可始終強項以庇百姓，勿為上官屈也。」,WIKI,清稗類鈔,113
正直,張慨當世之好士，曾不如其好色之真也，取一時名優為傳，曰《金臺殘淚記》。自序云：「自獲麟隕涕而後，天下有二淚焉。一賈生之哭，國事也；一阮籍之哭，窮途也。」又嘗謂九十九峰散吏曰：「吾記金臺，匪記也，後世必有淚余之淚者。」,WIKI,清稗類鈔,108
正直,武進管韞山侍御，名世銘，以戶部主事入直軍機處，受知於阿文成。時和珅任樞密，赫奕冠一時，管時持正論折之。和屢欲中以危法，賴文成保全之。管既傳補御史，文成慮其以言賈禍，乃面奏：「軍機章京唯管世銘一人諳練故事，下筆敏捷，世銘去，無繼之者，請以御史仍留軍機處行走。」故事，軍機傳補御史，即退出直廬，若留，則不得上疏奏事也。管未引見時，已草疏數千言，備論和奸狀。引見歸，急繕摺，將於明日上之，而仍留軍機處之命已下矣，管大失望。洎入直，謁文成，猶侘傺不平，文成慰之曰：「報稱有日，胡亟亟以言自顯乎！且和相得君專，一疏不足以仆之，則適以取禍，無補於國事也。留有用之身，圖異日之報，不亦可乎？」管乃稍稍自晦。及文成薨，管旋亦下世，距和之敗數月而已。,WIKI,清稗類鈔,316
正直,謝文章名一時，喜山水，乃遍游江浙，所至人士爭奉筇履迎，飲酒賦詩，名益高，人皆傳稱之曰「燒車謝御史」。和伏誅，復官部郎以卒。道光癸巳，河南裕州知州謝興堯以卓異薦入都，興堯，御史之子，由翰林改官者也。引見時，唱陳名貫畢，宣宗問曰：「汝湖南人，作京語，何也？」堯對言：「臣父謝振定，歷官翰林、御史，臣生長京師。」宣宗悟曰：「爾乃燒和珅車謝御史之子耶？」因褒勉之。明日，宣宗語閣臣：「朕少時聞謝御史燒車事，心壯之，昨見其子來，甚喜。」未幾，命擢興堯敘州府知府。,WIKI,清稗類鈔,226
正直,潼川商納貲為道，而負鹽課。鹽道林儁為之調停，其人抗不服。大府以委廉訪，申其罪，請褫革，加桎梏焉。別籤商人如原議。,WIKI,清稗類鈔,56
正直,富陽董蔗林相國誥，長子淇以廕官戶部郎，中年夭折，相國悲咤。一日，偶謂門下士曰：「予自問生平無罪，西河之痛，天何罰之酷耶？」眾或引孔子伯魚、釋迦摩侯羅為況者，相國愈不釋。時洪稚存編修在座，最戇，率爾對曰：「師何無罪？師秉國鈞，上之宜法臯、夔、伊、傅，次之亦當效房、杜、范、韓，乃庸庸祇祇，徒效孔光、石慶之所為，不能造福，即有餘殃，慎無以無罪自蒙也。」相國惘然久之。後分發掣籤一案，議窮治應訊者數十員。相國方掌吏部，力言於朝，謂若等微員下士，來自田間，不識忌諱，或以笠屐所經，熟其風土，或有葭莩所托，資其饔飱，與指名鬻缺者大異，請恕其既往，禁其將來。此案乃治吏而不及官，得全者甚眾。,WIKI,清稗類鈔,289
正直,胡文忠公林翼律己甚嚴，於宗族戚黨，不稍假借。在黃州時，族人某來謁，飲食之者數月。一日，辭赴前敵。問其故，以營官某奉調，銀錢所薦與偕行。文忠勃然，面諭營官曰：「吾有族戚，力豈不能庇之！爾輩藉以結納，風氣一開，伊於胡底！姑記過一次以儆。」因自給族人歸資，並通飭各臺局營員，用人一事，胥秉至公，不得徇上司同僚情面，濫為汲引，若經訪聞，立即參處。,WIKI,清稗類鈔,169
正直,侯官沈文肅公葆楨撫江西，有年老袁州府教授某廣文來謁，沈問曰：「袁州某守作官如何？」廣文答曰：「某太尊為官尚好，惟其弟實不堪耳。」沈因詳詢之。廣文乃將其弟招搖納賄諸端，言之無隱。沈密派員查訪，果然，遂撤某守任，而懲其弟如律。廣文聞之，愕然曰：「吾實謂伊為官甚好，特其弟不堪耳。豈並此亦不能言耶？」,WIKI,清稗類鈔,147
正直,漢軍李雨蒼，少慷慨，好奇節。以諸生走數千里，至湖南，謁曾文正。值文正他出，雨蒼見其公子。公子以李衣敝而風塵滿面，有慢色。雨蒼直前毆之曰：「而父以禮士聞天下，若慢士如此！」公子謝之，始已。文正歸，奇之，留幕下，授以一軍，薦至參贊大臣，以回疆失事罷任。,WIKI,清稗類鈔,124
正直,秀水沈瑋寶，以知府需次江蘇，資望未深，丁日昌遽使權蘇州府事。旋受代，復使督濬昭文縣白茆河工程。故事，屬吏謁督撫司道，月有定日，日有定時，惟有要事待裁決者，得隨時投謁，不格以成例。一日亭午，沈自工次詣撫院，有所陳說，語不遜，丁呵之，不受，反唇相抵。丁大怒，拍案碎茗椀，沈亦拂袖欲起。丁不許，使受申飭，沈遽免冠置几上，謂當聽彈劾，逕出。丁飭巡捕留沈於外，立傳令，召中軍、參將，列隊階下，聲言將斬沈以徇。府縣聞報，齊集轅下，婉言譬喻，冀沈入謝罪。沈曰：「遭世承平，不必有斷頭將軍，何妨有斷頭太守。欲殺，則竟殺矣，何謝為！」府縣入謁，代緩頰，丁益咆哮不可止，有不殺沈勢不休之說,WIKI,清稗類鈔,284
正直,溈寧周漢性戇直，有「鐵老」之稱。初以知府需次於陝，左文襄公宗棠督陝時，見之曰：「人英也！」屢齗齗於長官，故為巡撫譚鍾麟所憎惡。後文襄督師出關，因辟之至幕，賓禮甚至。新疆平，奏擢道員。久之，以爭殺降回事，失左恉，告歸。道出酒泉，謁唐韓愈廟，題聯於楹曰：「百世之師，匹夫有志公可法；三書猶在，宰相無名鬼不靈。」蓋其平日不滿於文襄者，至是猶有弦外餘音也。,WIKI,清稗類鈔,174
正直,光緒乙亥至己卯間，髮、捻蕩平，左文襄公宗棠戡定新疆，瘡痍漸復，民氣昭蘇，中興之業，號為極盛。沈文定公桂芬當國，務為安靜。文定性矜慎而稍刻深，箝束士類，無一毫奮發踔厲之氣，而才士之銳氣陰消沮矣。,WIKI,清稗類鈔,96
正直,己丑，德宗親政，略無更張。中日事起，言官八十餘人聯銜劾樞臣，請起恭王主持軍國重事，氣勢甚盛，兩宮為之動容。故是歲樞臣先後罷，更易殆盡，與甲申相似，而朝局又為之一變，此甲午冬十月、十一月事也。,WIKI,清稗類鈔,95
正直,彭剛直衣服樸質，類村叟，偶出行，一奚奴隨之，亦村童也。一日，過浙江石門灣，石門灣故大鎮，亦往來孔道，有水師管帶駐焉。時將黃昏，命奚奴候鎮外，自憩於茶寮。寮中每夜有說文書者，鎮人群集聽之。正中一座為管帶席，他人不敢僭，彭即據其座。寮主勸其移他次，彭婉謝之曰：「俟某大人至，吾當謹避之耳，此時無妨也。」寮主不得已，諄囑之，彭曰：「諾。」俄而二弁舁大燈，導管帶至，坐客莫不避席。寮主即趣彭，彭不聽。管帶大怒曰：「何物村人，大膽據吾座！」二弁亦大聲嘷叱。彭徐徙他座，蜷伏無言，管帶猶餘怒未息，坐客莫不悚息。俄而彭潛去，立召管帶。管帶至，則見高坐堂皇者，乃適所斥坐上村人也，匍匐如死人。彭略叱曰：「一管帶，威福至此耶！」命斬之。,WIKI,清稗類鈔,309
正直,光緒丁丑六月間，杭州有調自荊州之旗人，以與邊福泰茶葉店口角，忽糾眾滋事，毆傷近二十人。於是市人洶洶，自鼓樓至鹽橋，皆罷布。仁和、錢塘兩縣令出為謝，乃始開市。時衛靜瀾中丞榮光方護撫院，曰：「狠戾如是，是不可長。」遂直奏其事，並諷杭人宦京者合辭揭參。於是朝廷震怒，命浙撫嚴辦，乃將為首肇事之人革馬甲，鞭若干下，以木籠囚之，自是旗人稍斂跡。,WIKI,清稗類鈔,167
正直,桐廬袁忠節公昶微時，館京師某相國邸第，一日，某總管來謁，至密室，袁在焉。談未久，適有他要人求謁相國，相國趨出，留總管在室。總管偶執袁手，謔之曰：「十指何纖柔乃爾！」袁正色曰：「手雖好，惜不知要錢耳。」總管面紅耳赤者有頃，不待相國至，即起身去。,WIKI,清稗類鈔,121
正直,額勒精額，字裕如，四川駐防旗人，以進士官農曹，正直自矢，不媕阿。與屠梅君、毛實君、朱蓉生輩講求為己之學，清介絕俗。及出為廣東按察使，清名益著。光緒甲午，中日事急，德宗下詔罪己，采人望，遷河南布政使。其講學日記，原本儒先，力爭上游，蓋其樹立者有素也。,WIKI,清稗類鈔,124
貞烈,紫綸每課罷歸宿，常覺有人若尾之者，惟稍遠不可辨。初謂為偶然，繼乃益疑，知必校長子所為，留意防之而已。一夕，校長忽招飲，紫綸往，至其家，獨其子不在。校長曰：「恐渠唐突，已預遣之矣。」紫綸唯唯而已。夜，校長命以車送歸。紫綸登車，車行若風，然不循故道。紫綸患之，呼之止，不聽；欲下，不得。俄頃至一地，月光黯淡，芳草紛披，車止。車夫解外衣,WIKI,清稗類鈔,165
貞烈,邢魯堂太守，陝人，頗風雅。守嘉興時，以重金購蘇妓為妾，寵愛異常。太守死於任所，僅遺嫡子，方九歲。同官謀歸太守骨於秦中，而遣其妾。其妾乃麻衣見客，泣訴平生，謂主人待我厚，我雖出身微賤，頗識大義，諸君能容我撫孤，則生，不容，則死。聞者動容。其後攜公子西歸，延師課之，而自構一樓以居，終其身未下樓也。,WIKI,清稗類鈔,147
貞烈,道光庚子，張亨甫孝廉際亮從姚石甫觀察瑩於京師而病卒，年四十五也。其妾蔣氏在淮浦，年逾笄，聞張歿，大慟，誓死守。或勸之嫁，乃披剃為尼。一小婢感焉，亦從之削髮。河、漕二督及善張者，咸重其才，高其義，又歎異蔣氏，皆憐而資之。,WIKI,清稗類鈔,109
貞烈,秋菊既逐節婦，姑委以家政，益肆，旋虐及主人，金錢器具輒竊去。嫗某，事劉氏三代，自姑以下皆下之，頗弗直所為，隱誚之。秋菊指戶曰：「幾日而不我從！」嫗怒，罷去，秋菊輒引其姊代之。姑漸不能忍，略讓之，秋菊裂眥相向，姑轉懼之，事事為所持，因頗思節婦。節婦雖出，常遣使存問，所餽遺甚夥，悉手製。姑始拒弗見，至是，又以人至，母迺歎曰：「吾有賢婦而弗能容，迺受惡婢愚。」使謂節婦：「若家窮，毋再相餽。」報以百金。節婦受之，遣使道謝。姑止使，且以酒食餉之，縷縷問節婦近狀。秋菊聞之，怒，直入斥姑，逐使者去。姑不能堪，大哭。劉亦怒，批秋菊頰，將逐之。窺母意已悔，間請迎節婦回。節婦至，姑持其手而哭，哀甚，節婦亦哭。秋菊自知罪重，為節婦既入而懼，挈姊某及惠全，席捲姑所有，將奔。節婦預知之，以告劉，擒治之，凡搜出金寶之屬無算。節婦懼傷姑心，且不欲結怨小人，釋令去。,WIKI,清稗類鈔,372
貞烈,舒城黃先楷，娶妻孔氏，時孔年十六也。祖姑嬰痼疾，臥榻逾十年，侍疾無倦，而事翁姑特嚴。咸豐時，粵寇起，江淮大震，先楷讀書好任俠，銳思犯大難，騁厥奇，孔恆泣諫之。未幾，有友劫於兵，危甚，先楷運奇策拔之，友脫而身竟死。當是時，孔鞠子女兩人，姑沒，翁益老，次子書霖方在震，閱五月始生。而江淮亂熾，則泣手遺孤，日數徙，事急，伏蘆澤逾旬，乳缺，米絕貴，囊餘金約指一，易米啜遺孤，以其半奉堂上。垂老述其狀，猶涕泣不置。無何，翁又沒，獨身畢喪葬，莫克生，而湘鄉王仁和書適至。,WIKI,清稗類鈔,229
貞烈,甲有弟乙，無賴子也，利其少艾，迫使改醮，堅不可。乙詭計百出，一夕，女獨坐未眠，忽見十餘健者排闥入，女以為匪，急哀之，曰：「吾家貧如此，無物可獻，請恕我。」眾不顧，擄女出。至中途，有輿相俟，即置女於輿。輿夫舁至一巨室，則燈燭輝燦，設盛筵，始知為人所鬻也，搶地哀號。主人勸之，不聽，強之，則求死。主人大恐，送諸官而追原聘焉。,WIKI,清稗類鈔,160
貞烈,武進孟節母張太君，為蒓生茂才森、庸生孝廉昭常、潮生副貢鑫之母也。年十九，嬪於同里駿譽封翁為繼室。時同治壬戌冬，兩家方避亂江介，蓋成禮於患難之中也。及江南平，歸里，而燹後赤貧，太君安之若素，烹餁浣濯，飢渴有無，勞苦不可言喻，初不以母家素封，少長豐贍而有所難堪。然以此之故，磨厲艱辛，好勤惡惰，好儉惡奢，乃至終身不知有游散陶寫之事，不為游觀，不解蒱博，鄉里咸頌其美德焉。,WIKI,清稗類鈔,183
貞烈,及封翁卒，太君撫蒓生而呼曰：「天乎！吾與若兄弟其能幸存乎？若其不能，如孟氏何！」既畢喪葬，益厲志守貧，嚴督諸孤，使無廢學。封翁性任俠，常曰：「吾雖貪，尚不至日日凍餒，耳目所及，固多貧於我者。」以故遇有病不能興喪，不能殮，及嚴冬啼飢號寒無所告訴者，輒傾囊投之。封翁歿後，無改此志，一以周旋親故之緩急為務，時或力有不逮，至減數日之日用以足之，數十年如一日也。,WIKI,清稗類鈔,177
貞烈,上海淩貞，父名康，順治時人，字嘉定金維驪。年十七，維驪死，貞誓志守貞。歲餘，議婚者踵至，貞賦絕命詞以自見，其解曰：「鞠育恩難報，此身愧仄多。紅顏原薄命，浪靜莫生波。」遂自經而死。維驪嗣子以堉迎柩歸，葬之。,WIKI,清稗類鈔,102
貞烈,陳氏，父文升，鳳陽人。文升之父宗卿以事株連，繫獄。有陳玉秀者，仗義營救，得免，因以女許字玉秀子某，時甫八齡。值歲祲，玉秀將攜其子遠適，留半鏡為他日之驗。泗州周二虎，土豪也，以玉秀年久不歸，強委禽焉。女知之，以死自誓。二虎率眾劫之，女自縊以死。時康熙甲辰九月二十四日，女年十八矣，父母為厝之。至十月初十日，忽有群犬破其土，女復甦，過者聞棺中有女子啼聲，走報其家。父母亟趨至，問之曰：「汝死已半月，今人耶，鬼耶？」女曰：「女非鬼，人也。」急開棺攜歸。二虎聞之，復欲劫娶，女遂投玉皇庵為尼。二虎仍凌偪不已，女乃浼其鄰黃子貴妻胡氏同赴京，訴刑部，事得白。二虎伏法，女得旌如例，卒歸陳子。,WIKI,清稗類鈔,289
貞烈,越十日，婦乃自為詞詣縣曰：「蒙諭養親教子為孝節兩全之道，氏亦知之。惟思夫已有兄翔、弟翊，可供子職。親年雖老，無須氏養。伯翔次子立為夫後，本生有父，無須氏教。回念亡夫臨終，許氏身殉，氏泣諾之，夫方含笑入地。若蓋棺未久，即負前言，他日黃泉，何顏相見？且氏素守閨訓，一話一言，不肯苟出，豈可反失大信！至於翁親伯叔，勸諭諄諄，氏志彌堅，非關挽救之不力。今特親叩求批，藉免貽累。氏死之日，猶生之年。」儼又批曰：「此稟仍不准存案。嗣子已立，本縣命名為林光節，爾善撫之。爾許以身殉夫，不負前言，是也。但來日方長，人事難料，萬一老親失養，稚子失教，爾夫亦當含哀地下，深悔前言。不若撫孤成立，事翁終身，乃踐前約，則所得實大。蓋慷慨赴死易，從容守節難，勿泥小諒而廢大倫。」儼即捐俸金，並大書「孝節雙全」四字，表其門閭。婦痛哭歸，乃撫光節，孝養漢朝惟謹。自癸未迄丙戌，四載如一日。,WIKI,清稗類鈔,379
貞烈,張文和公廷玉，以七十致政歸，體至健，人謂之逍遙公。而侍姬數十人，無一當意者，悒悒寡歡。清明掃墓，獨攜小僮步行，過小溪，竹籬茅舍，桃花數枝，秀色可餐。一女子年十四五，折花嬉戲，憨態曼妍，迥異凡質。令小僮問其誰家，則馮姓，文和家佃也。其父肅之入，煎茶閒話，詢知為第三女，名珊兒，尚未許字。詰朝遣人以雙璧聘之。及女入文和家，則憨嬉如故，見者皆笑為癡頑，然侍起居獨勤，且情意肫摯。文和沒年八十，他妾皆淡然，馮獨仰藥殉節焉。,WIKI,清稗類鈔,207
貞烈,武進余宅村，有農人梅友仲者，生一女，名洛姐，貌端倩。幼失母，寡言笑，友仲愛之，許字莊氏子。雍正戊申，女年十八，未嫁，夫以九月初一日病故。聞訃，輒欲剪髮為尼，友仲止之。是日，即不食。至初三日，梳洗畢，獨攜筐，自採棉，夕陽且西下，不歸。友仲疑而往視之，田間止一筐在焉，所採棉甚少。友仲大驚，急呼人漉河中，得其尸。,WIKI,清稗類鈔,154
貞烈,常熟吳曙光妻錢氏，幼嘗刲股療母。年二十二，于歸。甫一載，曙光歿，錢方抱恙，或以為有姙也，強延數日。既而覺其非孕，服衰絰，乘間自縊，後曙光之亡止十六日。,WIKI,清稗類鈔,75
貞烈,汝烈婦朱氏，吳江諸生殿邦妻。年二十六，歸殿邦，治家能，姑及伯姒皆愛之。生一子。殿邦遘疾，朱禱於天，願以身代。及疾革，殿邦目視朱，朱泣，亦目視殿邦曰：「君如不諱，當從君地下耳。」是夕，殿邦卒，朱長號躄踊，白姑曰：「姑善自愛，有姒在，新婦可死。」顧視幼子，謂姒曰：「兒以累姒。」姑泣，姒亦泣。斂之日，朱首觸棺，幾絕，姑與姒救之，得不死，命婢密防之。不復言死，防者懈。將匝月，詭云兒乏乳，屬伯姒乳哺之。入室，遣婢於外，扃戶縊。家人覺之，急毀戶入，救之，則已絕矣。時年二十九。其事在乾隆乙丑也。,WIKI,清稗類鈔,243
貞烈,史氏女，秀水史家村人。年十六，字仁和沈守坤。守坤為觀察世燾次子，觀察罷官，僑於禾，而以官逋游四方。守坤年十七，赴杭應童子試，以疾歸，旬日而死。訃至女家，女方刺繡，聞變，以翦盡碎之。七日不食，痛幾絕，泣請於父母曰：「婿雖死，兒誓不為他人婦，曷令兒即歸乎？」父母度不可驟移其志也，姑以觀察未歸告之。乃日夜飲泣，見守坤於夢中。守坤足微跛，舉足示女，言自杭州來。婦驚寤，徵之所親而信，於是求歸之意益急。,WIKI,清稗類鈔,197
貞烈,江陰曹朗軒，士族也，聘邑人夏氏女為婦，其父為舟人，生而絕慧敏，朗軒之父遂聘之。咸豐庚申四月十三日，江陰為粵寇所陷，所至肆焚掠，婦女少艾者尤莫得幸免。寇至城南，見女，脅而欲掠之。女曰：「吾雖細民女，既為士族所不棄而為士族婦，義固不辱於若輩也。」遂躍入十方庵前池水中死焉。時年僅十七也。,WIKI,清稗類鈔,141
貞烈,甘氏姬沈氏，蘇之長涇人，父母早亡，依假母沈氏，遂從其姓。美姿容，通文史。閩人甘應槐作宰於吳，購之為妾，生一女。王壯愍公有齡由蘇藩升浙撫，檄調應槐以行。當粵寇告警，遣姬隨大婦歸。未幾，省城陷，壯愍死，甘亦死焉，姬矢志守潔。假母至閩，迫其反，欲嫁之，不從。發篋中書，焚之，賦《十歎》、《十訣》詞絕句二十首，遂飲阿芙蓉膏而死，年甫二十五。時同治丙寅十月也。,WIKI,清稗類鈔,175
貞烈,孝欽后藉恭親王之力，以誅端華、肅順，時奔走其間者，實惟內監安得海。事成，孝欽倍益寵幸之。而安亦自恃有功，愈跋扈，恃勢妄為，無所不至。京師西華門某羊肉鋪有女子，色殊麗，安見而悅之。以其父不允，囑盜誣女父為同黨，斃之獄。女悲憤，益不從。一日，值安過其門，女大詈，自投階下而死。,WIKI,清稗類鈔,136
貞烈,邢阿金，蘇州農女也。幼隨母往來大家，故有大家風，修眉纖趾，望之楚楚，烹餁縫紉，並皆精妙，誦唐人小詩，略能上口。年及笄，嫁田舍兒，性粗暴，以其荏弱不任井臼，虐遇之。阿金性柔和，惟背人啜泣而已。其母聞之，大慼，以錢贖之歸，又嫁一富家子，則年少美丰儀，阿金自幸以為得佳婿也。不意其佻達無度，得新棄舊，旋即仳離，乃嫁一官人為妾，又不容於大婦而歸。於是阿金年亦逾二十矣。有黃大令者，年逾周甲，得之為簉室，甚嬖之。黃妻久卒，謀以為妻，阿金不可，曰：「妾出身微賤，豈足上儷君子！不獨損折年壽，亦且累君盛德。」黃鑒其誠，益愛重之。黃有子婦與年相若，阿金待之極有恩禮。子婦承翁意，事之如姑，阿金雖謙不敢當，然子婦執禮不衰。無何，黃病，阿金侍湯藥惟謹。年餘，黃卒，竟仰藥以殉。黃之子感其殉父，附葬如禮焉。,WIKI,清稗類鈔,342
貞烈,光緒癸未，揚州有某巨公者，不知何許人，挈眷居鈔關外，其奴曰郁貴，蘇人，年二十，聰慧秀麗，頗得主人歡。主人知其未娶，予以婢，固卻之。一日，忽接家報，知父母病危，乃急歸。越十餘日，郁又至，且攜一少女來，自言此女為胞姊，以父母俱逝，貧無以殮，願鬻於主人，以為二老身後之資，婢之妾之惟命。某見少女婉孌可人意，遂納之後房。,WIKI,清稗類鈔,156
貞烈,郁既葬父母，仍就役，視前益謹，某愈愛重之。然郁於無人處，或夜深人靜時，輒喟然長歎，或且泣下。偶為同伴所瞰，怪而問之，則支吾以對，人遂不之疑。郁素不嗜杯中物，七夕，忽沽酒獨酌，仰視銀河，顧謂同伴曰：「今夕非牛女二星相見期耶？神仙且然，人何以堪！」語畢大悲。同伴亦不以為意。次日晨起，忽失郁所在，偵騎四出，杳無蹤影。某告其姊，姊泣曰：「弟必死矣。弟死，妾何生為！」某慰藉者再，命人於水中求之，果得郁尸於三叉河口，舁歸家中。其姊大哭，擗踊而呼曰：「妾誤汝，妾誤汝！」是夜，即投繯自盡。,WIKI,清稗類鈔,239
貞烈,蔡春容，阜陽人，甘肅平涼府經歷。其挂冠也，挈妾以歸，有僕張某從之。妾年少而有智，張亦阜陽產，從蔡久，蔡信之，陸行數十日，服務唯謹。至蒙城，易陸而水，揚帆東下。中途，張與舟子恆切切私語，狀頗不善。妾見之，告蔡，蔡不信。一日，舟至僻處，張持利刃殺蔡，沈其尸於江，妾號泣不能阻，欲呼救，則四無應者，不得已，隱忍以待。及夕，張謂妾曰：「主人死矣，爾將何歸？不如從我。」妾漫應之。迫令侍寢，則以月姅辭，如是者數日。舟子恐事洩，因與張分其財物，促他適，張遂別雇一舟，挈妾而去。,WIKI,清稗類鈔,232
謙謹,長汀黎士宏，字媿曾，少遊李元仲門，稱入室弟子。順治朝，補永新令，歷官至甘山道，移節寧夏。適邊將倡亂，訛言數起，獨以鎮靜處之，督餉籌邊，治軍書，每至達旦。八年塞上，勞苦功高。迨干羽舞階，膚功克奏，諸人多以節鉞相推，而屢疏陳情，卒遂初服，一畝之官，彈琴賦詩，幾忘當日赤羽白旗，而以身為長城之寄也。,WIKI,清稗類鈔,146
謙謹,錢唐藍田叔，名瑛，工寫生。會稽陳老蓮初師其法，為傳染，已而輕之，藍亦自以不逮陳，終其身不寫生，曰：「此天授也。」,WIKI,清稗類鈔,56
謙謹,陸麗京年德轉升，往往領袖群彥，然虛懷沖挹，不自滿假。或問：「卿自比稚黃、志伊如何？」陸曰：「志伊學海，稚黃雅宗，故當不及。」,WIKI,清稗類鈔,62
謙謹,施愚山篤信程、朱學說，而常謙抑自下。或勸其刻講學語錄，輒婉言謝之。集中有復孫徵君鍾元書云：「人事冗沓，惡動求靜，正是動靜未合一處。此道要須靜處立根，久之，即動是靜，乃為得手。」又與所親書云：「終日不見己過，便絕聖賢之路；終日喜言人過，便傷天地之和。」王丹麓意思深遠，常有以自下。與人言，未嘗先一語。名士讌集，故未嘗不在，而竟日沖然，若不知其在座者。,WIKI,清稗類鈔,174
謙謹,長洲韓文懿公菼，以時文受聖祖特達之知。通籍後，即奉諭作時文二篇進呈，旋奉命悉呈平日文稿。聖祖嘗諭大臣曰：「韓菼天下才，風度好，奏對亦誠實。」又諭：「韓菼學問優長，文章古雅，前代所僅有。」又諭：「韓菼文能道朕意中事。」至晚年，寵眷驟衰。康熙庚辰，任禮部尚書，自陳無政事才，請解部務。甲申，復以病求免。得旨：「韓菼以工於時文，屢經擢用至禮部尚書。前掌翰林院事時，於庶吉士不勤加教習，每日率領飲酒，至九卿會議之處，不為國事直言，惟事瞻徇，所行殊不逮所學。今自知其非，引病求罷，殊屬不合，著仍留原任。」,WIKI,清稗類鈔,247
謙謹,文懿每預廷議歸，輒頹然自沮喪。望溪叩之，曰：「凡吾有言，眾若弗聞焉。將為上別白之，則更有陰為掣曳者，而其道必反矣，內負吾心而外赧於友朋，孰若曩者家居，浩然有以自得哉！」,WIKI,清稗類鈔,84
謙謹,桐城張文和公廷玉，晚年頗以謙抑自晦，遇啟事者至，動云「好好」。一日，有閣中胥吏請假，問何事，曰：「適聞父訃。」張習為常，亦云「好好」，人皆掩口而笑，而張未知。,WIKI,清稗類鈔,79
謙謹,臨桂陳文恭公宏謀，雍容持下。尹文端居首揆，素所推仰。文恭病劇，文端往視，曰：「吾輩均老，不知誰先作古人？」文恭拱手曰：「還讓中堂。」蓋習於撝謙，不自覺也。文端默然。及文恭予告，方戒途，而文端已先騎箕。文恭欲回京一慟，家人力阻，行至韓莊而薨。傅文忠公恆，款待下屬，多謙沖，與共几榻，絕無驕狀。,WIKI,清稗類鈔,145
謙謹,常熟邵叔太史齊燾，工東漢、六朝文，其《玉芝堂集》，淵懿鎗洋，鯨鏗春麗，駢偶家奉為鴻寶。然溫溫不自許，嘗以陳思王語「僕嘗好人譏彈其文」八字，鐫諸小印。,WIKI,清稗類鈔,74
謙謹,蔡毅若觀察錫勇，以幼童入廣東同文館習英文。其後，選送京師同文館肄業，偕同學入都。抵館門，方下車卸裝，見一長髯老翁笑而相迎，慰勞備至，遂導之入，引觀各室，每至一處，則告之曰：「此齋舍也，此講堂也，此膳堂也。」指示殆遍。其貌溫然，其言藹然，諸生但知為長者，而不知為誰也。老翁詢諸生以已否午餐，諸生答曰：「未。」老翁即傳呼提調官。旋見一紅頂花翎者旁立，貌甚恭，諸生始知適所見者，乃相國文文忠公慶也。,WIKI,清稗類鈔,196
謙謹,是月，適屆太后萬壽期，文武官紳皆詣萬壽宮慶祝。初，所司置拜墊，楊與紳士伍。適楊先時至，拜位列大府後。藩司某至，見楊墊居第三，曰：「公昔為總督，今為欽差，朝廷班次宜有序。」楊謙謝。藩司固請之，親移拜墊於巡撫之左。龐至，即行禮，不知其前之謙也，見而益恨之，乃日催其拔隊，陰按餉不給。藩司請示，不置可否。長沙民習於兵，見鄉兵至，輒欺侮之。兵怒，數鬬詈。或延燒居民草房一間，龐遂命閉城門，且榜示，民得誅亂兵，格殺勿論，陰欲激變。即日以縱兵焚掠入告，且謂彭玉麟受命即行，而楊乃逗留長沙，久不去。於是楊部將多憤懣，幕賓亦慫楊疏辯，楊曰：「朝廷方憂邊，何忍更以瑣屑煩聖慮耶！降罪，我自當之。」然德宗知楊，卒未下龐奏。,WIKI,清稗類鈔,301
謙謹,光緒朝，大阿哥溥儁既廢，恭親王溥偉覬覦儲位甚力。適張文襄由鄂督入為軍機大臣，溥偉以文襄碩德重望，謂可樹以為援，於是待遇文襄禮極恭謹，每言必稱以太世伯，而自稱再姪，蓋以其祖忠王與文襄同朝也。文襄每入朝，與溥偉遇，升階踰閾，必從旁扶掖之惟謹。戊申十月，孝欽后萬壽，賞王大臣聽戲。故事，臣工聽戲者，皆於兩廊設地褥，盤膝坐聽。文襄已篤老，坐久，不支，無休息所，深以為苦。溥偉忽至，曳其袂，邀與散步。文襄起，隨之出，曲折達小院，闐其無人。文襄不敢前，則曰：「無妨也。」因趨前啟簾，肅文襄入室，有短榻橫窗下，隱囊裀褥無不精，地下茶鼎方謖謖作聲，一小璫持箑扇火，几陳果餌數盤，悉上廚精製也。文襄方饑渴不可忍，得此，則大喜。餐畢，且讓文襄偃臥，而己則旁坐相陪。文襄終數日聽戲大典，而精力不少憊，以此。文襄常語人曰：「恭邸乃親王，乃敬禮我若是。澤公僅一公爵，齒尚較恭邸為少，乃直呼我香濤，人之相去懸絕，乃如是耶！」然後來定策時，詔旨逕從中出，文襄竟未嘗與聞也。,WIKI,清稗類鈔,421
謙謹,陳文恭公宏謀任司道時，嘗與某撫論事不合，督撫斥以迂闊，陳謝不敢當。訝問之，陳曰：「迂者遠也，闊者大也，憲台期以遠大，安得不謝！」,WIKI,清稗類鈔,64
謙謹,嵇文恭弱冠即為詞臣，謹慎無纖微過失。嘗於進呈文字中，有引御製詩，用字未經改寫，坐是出南書房。自後每掌文衡，及進部院疏奏，遇廟諱、御名，倍矢敬畏。即尋常點畫之細，偶有舛訛，不稍假借。及暮年，高宗有溫旨，遇身體不適則免朝。文恭每早必揉伸其軀久之，曰：「今日舒暢。」登朝如故。人皆服其謹慎知大體。,WIKI,清稗類鈔,145
謙謹,于次棠中丞蔭霖崇樸實，重理學。任皖藩時，與巡撫福少農中丞潤積不相能，撫署戈什哈皆有翎頂獎札，每見客時，侍立者皆煌煌然，于以名器所係，面斥之。,WIKI,清稗類鈔,70
廉儉,山陰吳督部興祚仕宦四十餘年，位一品，所得祿賜盡以養戰士，遺親故，而居無一廛，囊無贏金。及以粵督解任還京師，與無錫秦諭德遇於瓜洲，一日，會食，脫粟枯魚，酸寒相對，諭德曰：「公貧乃至此乎？」明日與別，吳喜見眉宇，告諭德曰：「適有饟米數十石者，不憂餒矣。」,WIKI,清稗類鈔,125
廉儉,康熙己未開博學宏詞科，一時名士率皆懷刺跨馬，日夜詣司枋者之門，乞聲譽以進。德州田山薑侍郎雯方以工部郎中膺薦辟，屏居蕭寺，不見一客。比督學江南，舁以肩輿，從兩驢，載衣裳一箱、《五經》子史兩方廚，蒼頭奴二人，踽踽行道上，戒有司勿置郵傳給供張，自市蔬菜十把、脫粟三斗，不為酒醪佳設，惟日矻矻以文章為事。,WIKI,清稗類鈔,148
廉儉,常州王應辰以嘉慶辛酉進士，選四川新繁縣知縣，性廉儉，到官，頗得士民心。新繁素號饒邑，王絕苞苴之私，不能飾廚傳，供過客，故上游及同列皆不喜之。戊辰冬，舉計典，有素識之日者，往來於藩司之門，自省中遺書云：「方伯將以計典黜君矣，得金若干，乃可免。」緘其書，以方伯印封發之。王得書笑曰：「鬼蜮乃敢白晝見！」藏其書，而以其事白制府。制府以為脅持也，怒，以才力不及填計典入奏，立委員攝印署理。委員至，王拒不見，委員譟於庭，乃出，索其委牌，而委員以制府督促，不及待司文，無以應。王笑曰：「此亦可詐耶？」呼騶械之。委員恐，馳去，訴制府，謂某敢抗制府命，且辱之。制府大怒，命中軍提兵，隨成都府知府往捕，圍其署，大索，獲日者所致書，毀之，縛王歸於省，置諸獄，以抗不交印奏，禍且不測。於是四川諸州縣大譁，騰謗書徧於道路。頃之，聞於朝，御史或摭以入告，奉旨查辦，然後出王於獄，放之歸，而以病風覆奏焉。,WIKI,清稗類鈔,388
廉儉,山人在潭時，偶至萬壽官，僧人留宿，不允，曰：「門已扃，先生何能歸？」未幾，如廁，久不返，跡之，則已回寓矣。牆高數仞，不知何以超越也。王菽原方伯蒞湘，囑澧牧物色致之，方知其為通州拔貢生，與方伯舊同學，殺人亡命，浪遊數十年不歸，其終日布衣蔬食者，以不得奔父母之喪耳。時世難方殷，方伯欲薦之軍中，不從，欲留住，與以千金，供施濟之用，亦不從。數日辭去，所贈衣物銀錢悉卻之。時郭筠仙、意城兄弟，周杏農、孫芝房均在方伯所，山人都不為禮。至澧州，獨與一煮豆者暱。或問其故，曰：「此劇盜也。吾勸其改行，終日作小貿易，得百錢以養母，自噉粥度日，其純孝如此，吾故重其人。」後終於澧州，年七十餘。,WIKI,清稗類鈔,287
廉儉,高愈為攀龍從孫，世仍廉白，守靜不苟。晚歲清窶至極，某年，啜粥七日矣，方挈其子臨城矚眺，不改其樂。嘗曰：「士求自立，當自不忘溝壑始。」,WIKI,清稗類鈔,66
廉儉,華亭周釜山，名茂源，守處州三年，行廉政清，士民化之。有篙工拾遺犀一簏，不忍取，白府以歸遺者，蓋感於周之廉也。,WIKI,清稗類鈔,54
廉儉,錢塘汪魏美孝廉渢，隱居不出，其內婣欲強之試禮部，出千金視汪婦。曰：「能勸夫子駕，則畀汝。」婦對曰：「吾夫子不可勸，吾亦不愛此金。」其人慚而止。汪婦為錢瑟瑟，建寧守飛卿女也。,WIKI,清稗類鈔,86
廉儉,山左汪灝以侍讀督學山右，屏絕竿牘，廉節著聞。聖祖西巡，俯察邇言，採及清望，溫旨褒獎，特命超五階為內閣學士兼禮部侍郎。復調陝西學政，旋命巡撫河南。,WIKI,清稗類鈔,72
廉儉,李皭為福建將樂令，春秋行鄉飲酒禮時，至邨落間問民疾苦，牧豎婦女皆環集，導之以善，肫然如家人。期月，邑人悉向化，境無盜賊，訟庭稀鞭扑聲。皭初至官，與家人約曰：「在官，俸金外皆贓也，不可以絲毫累我。」官廨有桂二株，方花開，李指之曰：「此亦官物也，擅折者必治之。」自是家人不敢簪桂花。嘗出郭省歛，從僕摘道旁一橘，顧見之，責曰：「豈可壞法自汝始！」立下馬杖之，命償其直。居三年，上官有索餽者，無以應，遂去官歸。孝感涂玉生尚書天相嘗督倉場，赴任日，以一棺自隨，觀者驚詫。例有規銀數千兩，奏請歸公，不自私也。,WIKI,清稗類鈔,248
廉儉,乾隆時，廣昌黃靜山永年官刑部主事，矻矻治案牘，於疑獄多所平反。有廣東客謁之私第，閽者入刺，弗識也，及見，伏地叩頭謝，問其故，曰：「頃以事陷冤獄，非公已入鬼籙矣。」徐出珠一盒獻之，曰：「謝公大德。」黃變色曰：「我為刑官，知守法耳，期無負職也。何比於汝，而乃污我為？」客大慚，逡巡去。,WIKI,清稗類鈔,140
廉儉,文登徐中丞士林，居官清潔自勵，不名一錢。以賢勞沒於蘇松巡撫任所，同官賻贈千金，其弟士楹卻之曰：「兄素矢清白，恐拂初心，不敢納。」高宗聞而嘉之。時士楹以孝廉家居，一日，忽奉旨賜進士，授粵東某邑令。,WIKI,清稗類鈔,97
廉儉,吳江陸朗夫中丞燿巡撫湖南，初蒞任，鹺商以白金三萬兩進，問其故，商曰：「此舊規也。先進此，後當以時繼。」不受，並絕其再進。商曰：「公不受，此金無所歸矣。」乃命以其數平鹽價，價為之頓落。時各省督撫皆有貢獻，爭以珍奇自媚，陸所貢者，尋常土宜而已。高宗知其廉，必受之，以慰其意。而和珅方用事，官吏重賂，習以為常，陸未嘗致一物，雖知其能為禍，不懼也。故事，巡撫歲決獄，有失入者，部臣以輕重議罪；有失出者，議罰之。會廷臣言失出之罰，使巡撫自議當罰幾何，乃私憂曰：「歲歲決獄，難保無失出之誤，自議所罰，則不可從輕，而我惟有舊宅一區、田百畝在，將何以勝之？」,WIKI,清稗類鈔,271
廉儉,新建夏家瑜，字潤堂。初丞廣東，以獲盜功，遷令新安，擢廣州通判，所至有循聲。乾隆癸卯，守寶慶，邵陽民石再書者，豪富也，嘗以事斮石魁五、周會友脛，同時縣民李步周亦斮楊茂則、茂盛脛，五日連斃四人，無過而問者。茂則無親屬，魁五猶子秀和以其事上控，大吏飭縣鞫之，前守李心耕已據知縣魯大治取具秀和悔狀，擬杖詳轉矣。家瑜抵任，詫曰：「此大本薤也，可勿拔耶！」乃請提府確訊。會以荊門州違例應付雲南差弁案他調，將行，再書知家瑜清貧，且有官累，使人啗以重利，至十萬金，求毀稿。家瑜曰：「斗金可棄，此稿不可毀也。」去之日，囊橐蕭然，父老相攜送至百里外，為建卻金亭。繼之者為天津沈名掞，仍照縣詳結。楊銳志者，前所斃四人中楊茂則之同姓也，詭稱茂則與魁五同案，赴大府控告。按察使郭世勳提省檢驗，皆實，訊悉前狀，乃置再書等於法，而奪名掞、大治職。家瑜以一稿存，得免議。至是，人重其剛正，且服其先見也。,WIKI,清稗類鈔,385
廉儉,覺羅香東侍郎桂芳，嘉慶己未進士，上召見曰：「奇才也。」日見信任，不數年，登九列。家素貧窶，然門生有餽納者，桂曰：「以束脩贄先生，誼甚古，然某方任司農，歲入有俸，差足自給，不敢受。」悉封還之。,WIKI,清稗類鈔,95
廉儉,道光朝，曹文正公振鏞當國，陶文毅公澍督兩江，兼鹽政，時以商人籍引販私，國課日虧，私銷日暢，至有根窩之名，謀盡去之。而文正世業鹺，根窩殊夥。文毅又出文正門下，投鼠之忌，至費躊躇，因先奉書取進止。文正覆書，略曰：「苟利於國，決計行之，無以寒家為念，世寧有餓死宰相乎？」文毅遂奏請改章，盡革前弊，此其廉澹有足多者。,WIKI,清稗類鈔,154
廉儉,銅山張督部亮基，初以中書從王文恪治扣工，適林文忠謫襄河務，見而契之。時張嘗卻可弁餽金三千，文忠密識諸簡，未以告人也。逮張為永昌守，文忠方由西域賜環，授滇督，道謁焉。文忠懽甚，出手籍示之，則記有卻金日月也。張然異之，蓋不復省記矣。,WIKI,清稗類鈔,114
廉儉,羅忠節公澤南嘗率師過江右某縣境，有秀才某故與令稔，因往詢羅之行軍狀況，令歎曰：「羅公真聖人，吾見行軍者多矣，未見有如是整肅者。」某因往謁，將至營，適有數營兵牽一牛至，曰：「秀才來，甚好。適有民來營，愬牛為他營兵盜去，帥命吾等往索，他營兵不服，與鬬，勝之，遂以牛歸。而牛主聞鬬，驚懼逸去，吾等無所歸牛，今當請秀才代交牛主。」忠節克復某城，某又與他紳往謁，忠節曰：「君輩來，甚佳。今寇未受重傷，雖得城無益，吾須即往，此間現存銀穀甚多，吾已命兵運置一處，汝輩可即以此辦保甲團練也。」語訖，即馳馬去。已而他將所帶錄營兵至，掠取存物，無一存者。,WIKI,清稗類鈔,267
廉儉,李雨蒼都護雲麟為漢軍世家，性豪邁，有奇略。同治初，官新疆，以領隊大臣駐塔爾巴哈台。回人犯境，募兵討平之，用銀三十萬兩，上計戶部，部臣奏駁，下使核減。李抗疏曰：「臣所用實無毫髮私，部胥索臣資，臣無以應，故為是難臣耳。臣即復上，度終不能中程式，請徑下臣刑部，以盜帑律斬臣頭以謝戶部，不能復上計也。」穆宗知其忠，詔勿問。,WIKI,清稗類鈔,157
廉儉,長洲龐佑，字申甫，性嚴介，取與不苟。有賣珠嫗過其家，遺金珠一篋。嫗歸，暴病死，物主向嫗家索金珠不得，訟之官，責鬻產以償。申甫跡知之，還其篋，封識宛然，訟得解。謝以金，不受。,WIKI,清稗類鈔,86
廉儉,光緒朝，杭州駐防旗人有蘇老五者，能左手按三絃，右手撥琵琶，調合而聲圓，絕技也。嘗至京師，貴人試其技，予金，不受，岸然而歸。,WIKI,清稗類鈔,61
廉儉,有浦東人某乙者，亦習賈租界中，方失志懊喪。是日，將渡浦歸，與甲差一二分時，同過十六鋪，登樓茗飲，適見有囊遺於案，取而啟視之，則巨金也，既驚且喜，旋又自忖曰：「此纍纍者，吾若取以歸，寧不足療吾貧，且半生溫飽有餘矣。顧物各有主，彼或以是金故，喪名譽而殞身命，於吾心奚安！貧富，命也。吾今既見之，宜盡吾責，坐待其主者來，得歸乃已耳。」於時亭午，座客僅八九可數，遍視顏色，無一似失金者，乃忍飢坐，目炯炯注人叢中，卒無得。至夕照橫江，疏燈點水，樓中人盡鳥獸散，甲面色悽白，隨二人倉皇至，蓋甲幾費唇舌，其主人始牽率以出也。乙察其真，笑迎之曰:「子豈失金囊者乎？吾望子久矣。」言已，以革囊示之。甲感激涕零，不知所以謝，且告之曰：「非子，余今晚欲自縊。」既相敘姓名，甲以五之一為壽，不可；則十之一，又不可；則百之一，乙峻拒勿受。乃曰：「然則飲乎？」乙仍堅辭。三人者，約明日必枉顧而去。,WIKI,清稗類鈔,384
廉儉,崧鎮青中丞駿廉介自持，撫浙時，值六旬壽辰，不納僚屬一物，閉轅門不受賀。後卒於任，篋中僅餘養廉銀六百金。,WIKI,清稗類鈔,51
廉儉,光緒丁酉、戊戌間，林琴南孝廉紓居杭州，甚貧悴，自言橐中貲不足四百錢者蓋五年。而高嘯桐太守鳳岐方居杭，知之，語人曰：「林先生窘迫已甚，我欲資以金五百，顧虞其弗受，至今未敢自陳也。」,WIKI,清稗類鈔,89
廉儉,臨桂王半唐黃門鵬運，清通溫雅，饒有晉人風格。嘗官禮科掌印給事中。某年，截取道員，旋奉旨以簡缺道員用。向例，京曹截取道府，皆以繁缺用，以簡缺用者，不用之別名也，為自有截取之例以來所僅見，半唐泊然安之。是歲，薪米所需至艱絀，或餽以金，輒卻之。未幾，復嚴劾某樞相，不見容於朝列，襥被出都。有載米酒及書畫貽之於蘇州逆旅者，留書畫，返酒米。其人再三慰勸，半唐曰：「君毋爾，恐傷吾廉也。」卒不受。,WIKI,清稗類鈔,192
廉儉,李超瓊，字紫璈，以名孝廉仕江蘇，歷宰上元、長洲、武進諸縣，所至皆有聲。登上上考，以卓異薦，最後宰上海。歿無餘資，幾無以斂，上海士紳為斂資卹其遺族。其宰上海時，有僑商某積資累千萬，為匪人所涎。梟酋范高頭者，為省吏所獲，鞫訊時誣供某窩贓。李廉知其冤，密招某，告以危。某具陳生平，李曰：「吾固知爾無與，行且窮鞫范。」再訊之，知其誣，范亦自服。某感李，以萬金為壽。李曰：「是貨也。吾問心，固不敢誣人為盜也，何德為！」悉返其資。然其時李已虧負纍纍，某再三請，力拒之。,WIKI,清稗類鈔,228
廉儉,于清端公成龍自江防遷閩臬，舟將發，趣人買蘿蔔，多至數石。人笑曰：「賤物耳，何多為？」于曰：「我沿途供饌賴此矣。」其自直隸赴江寧也，與幼子賃驢車一輛，各袖錢數十文，投旅舍，未嘗煩驛遞公館也。在制府署，日惟啖青菜，佐以菜把，江南人咸呼為「于青菜」。僕從無從得茗，則日採衙後槐葉啖之，樹為之禿。諸子冬衣褐，或木棉袍，未嘗製一裘。年饑，則屑糠雜米為粥，舉家食之。客至，亦以進，謂曰：「如法行之，可留餘以賑饑民也。」,WIKI,清稗類鈔,203
廉儉,儀封張清恪公伯行歷官二十餘年，所至以節儉率屬。蒞閩時，官廨帷幕皆錦繡，悉命撤去。比移吳，先檄所屬禁陳設，奢侈之風為之一變。,WIKI,清稗類鈔,61
廉儉,先農壇在京師永定門內之西，周六里，繚以周垣。歲三月，上率王公九卿躬耕。舊制，設彩棚於田。乾隆戊寅，上諭：「耤畝所重勸農，黛耜青箱，畚鍤簑笠，咸寓知民疾苦之意。而設棚懸彩以庇風雨，義無取焉。吾民涼雨犁而赤日耘，雖襏襫之尚艱，豈炎濕之能避？且片時用而過期徹，所費不啻數百金，是中人數十家之產也。其飭除之！」此後遂為定例。至耕耤之樂，不同他典，所用有腰鼓、拍板，所歌皆御製禾詞，每歌一句，偃旗一次，上四推畢，諸王及諸臣始耕。,WIKI,清稗類鈔,209
廉儉,臨桂陳文恭公宏謀為冢宰時，掾吏日呈小摺，陳於其無字處，皆裁取之。時方修則例，每卷批駮之小簽，皆此紙也。又外僚書稟，率用紅紙手版，陳答書訖，裁其銜名還之，餘紙留作別用。,WIKI,清稗類鈔,83
廉儉,涇縣翟詠參，字星文，家久落，輕財如故。性儉而厚，雖囊無一錢，時惻惻具嗟閔惸獨意。父授狼裘一，嚴冬弗御，問之，曰：「見村人無絮襖者眾，滋不安耳。」,WIKI,清稗類鈔,72
廉儉,尚書德瑛年六十餘而官太常寺卿，又二十年始擢戶部尚書，已八十餘矣，與朱文正、王文端等作五老會，時人榮之。德貌清臞，性儉，官至司徒，家不能具駟馬，人比之公孫弘。嘗入直樞庭，其屬吏告人曰：「他費不具論，即四時衣冠之貲，我公即未能具也。」,WIKI,清稗類鈔,115
廉儉,陳思敬，字泰初，同安人，乾隆某科副貢生。自奉至儉，生平未嘗衣綺紈。晚年，用稍窘，或勸其為子孫計，則歎曰：「自古豈有豐嗇常在一家者耶？子孫宜自振，吾知行吾意而已。」,WIKI,清稗類鈔,81
廉儉,青浦周子西富而儉，實吝也。當暑，曝水於日中，俟其熱，以為盥澡之用。夜擣米，不燃燈燭，輒坐其旁，默識舂數，以驗糙白。灶下灰積久，見少，持篩簸揚之。又恐妨妻女紡績之日力，治繲提汲皆親任之。遇病服藥，將生者咽嚼，謂棄其渣可惜，且省薪炭也。嘉慶丁丑秋，忽大病，不服藥，遂卒。姚祖同撫直隸時，嫁女日不用鼓樂，潛送之出城。,WIKI,清稗類鈔,155
廉儉,黃蛟門，名以旂，嘉慶朝之江寧增生也。父有遺產，歿後，五子均分，蛟門以長男獨不與。既貧甚，常為童子師以自給，蓋冬不裘、夏不帷幕者三十餘年，冠履雖垢敝不易也，時有補綴痕。有笑之者，惟以一笑為答。常膳不具兼味，人或招與飲食，必堅拒逃匿，須要覓牽持，不得已而後至，經數日，輒相酬，其豐腆恆倍之。,WIKI,清稗類鈔,143
廉儉,宣宗中年尤崇節儉，嘗有御用黑狐端罩，襯緞稍闊，令內侍將出，四周添皮，內府呈冊需銀千兩，乃諭勿添。明日，軍機大臣入直，諭及茲事，自是京官衣裘不出風者十有餘年。,WIKI,清稗類鈔,78
廉儉,文介所御肴饌極粗惡，嘗招新學政飲，所設皆草具，中一碟則為乾燒餅也，文介擘而啖之，若有餘味。學政終席不下一箸，故強之，勉盡白飯半盂，歸語人曰「此豈是請客，直祭鬼耳！」,WIKI,清稗類鈔,82
狷介,葉星期，名燮，字橫山，康熙時令寶應，以強項落職。時嘉定令為陸清獻公隴其，亦被劾，星期曰：「吾與廉吏同列白簡，榮於遷除矣。」既歸，移家入橫山，築小圃，顏曰「獨立蒼茫處」，著書其中。商邱宋牧仲犖聞其名，減從往訪，辭不見。牧仲曰：「獨立蒼茫處容一立否？」留二絕句而去，葉不往報也。晚年寓蕭寺，有富豪招之飲，星期曰：「吾忍飢誦經，豈不知屠沽兒有酒食耶！」,WIKI,清稗類鈔,173
狷介,朱竹垞在禾中時，恆與里人王翊、周篔、繆泳、沈進、李繩遠、良年為詩課。然貧甚，僅一布袍，繩遠兄弟止一偏提，每會，則付質庫，兩家眷屬各以紡績助之，後會復然。及游京師，訪孫承澤，孫過寓，見插架書，謂人曰：「客長安者，務攀援馳逐耳。車塵蓬勃間，不廢著述者，惟秀水朱十而已。」,WIKI,清稗類鈔,133
狷介,廣平申和孟不欲輕通貴交，惟致書汪鈍翁，微訊王吏部近狀，汪報之曰：「吏部蕭疏簡遠，不失故武，誠吾黨第一流也。」,WIKI,清稗類鈔,54
狷介,徐伯調居山陰梅市，扁舟箬笠，弋釣自娛，不諧於俗。時宋荔裳廉訪分守紹興，宣城施愚山寓書於宋曰：「山陰有徐緘者，渭之亞也。」宋遣人招之，久不至。比宋罷官，客西湖，徐乃時時往，相與盱衡抵掌，抗言今昔，意所不合，雖尊貴甚有氣勢，口期期不服。,WIKI,清稗類鈔,116
狷介,宗定九性不喜煩，與人對終日即病，飲酌數夕亦然，或值勢利毀譽之場，便如溽暑置身赤日下。移家居鄉，未嘗至柴門外，或客至，或入郡，始一到門，不則數月兀坐草堂而已。,WIKI,清稗類鈔,78
狷介,劉齊，字言潔，無錫人。康熙丙寅，以選貢入太學，聲譽壓其儕輩。應試順天，有欲援而進之者，齊作《閨女詞》五章以謝之。及教習官學生期滿，敘於吏部，以十之八授縣令為正途，下則授州佐為冗雜，且淹滯無選期，徐乾學遣人先於齊曰：「君來見，必為選首。」齊笑曰：「吾不以一刺易科第，肯易縣令耶？」卒不往。或勸納粟為教官，齊貽書邵羲曰：「教官雖微，當為諸生分義利之辨，奈何己先以納粟進耶？」亦卻之。及卒，方望溪侍郎苞大書其墓道曰「狷者劉言潔先生之墓」。,WIKI,清稗類鈔,216
狷介,王白田編輯《朱子年譜》，去取精審，於年月先後尤齗齗，少壯精力專注一書，世稱為紫陽功臣，不誣也。性介澹，嘗謂友人曰：「老屋三間，破書萬卷，平生志願於斯足矣。」後雖以薦起，特授編修，既入官華要，而無日不以山林為志。及丁母憂，世宗賜內府白金佽喪葬，踰年入都謝恩，遂以老病辭，時年僅五十餘耳。歸田後，杜門著書，當路貴人皆前時禁廷宿侶，未嘗以竿牘及之，即故人天上，偶落雙魚，亦未嘗以寸牋答覆也。白田，名懋竑，寶應人。,WIKI,清稗類鈔,203
狷介,杜曙，字旭初，杞縣人，鄉飲大賓。善畫水墨花草，灑落自適，有徐渭風，名聞梁宋間。兼長山水，偶寫白衣大士，亦雅秀。性孤高狷僻，善飲，醉後落墨不肯休，遇俗客則趨避，掩面臥，一顧不可得，客恆索然去。,WIKI,清稗類鈔,95
狷介,梁文莊公詩正官京朝日，自奉嗇於貧士，貲郎熱官不敢因緣造請。每下直，雙扉晝掩，門庭闃然，署所居為「味初齋」，示不忘舊也。,WIKI,清稗類鈔,59
狷介,乾隆癸巳，高宗詔開四庫全書館，四方知名之士咸集焉。人多勸蔡于麓入都謀一官，蔡曰：「寒家自曾大父以來，大父兄弟多起家諸生明經，雖擁節旄，仕州縣，竟未一第。僕若假他途以進，非祖父志，不屑也。」比屢薦未售，試官有物色之而欲為之地者，卒謝之，不一見。,WIKI,清稗類鈔,121
狷介,乾隆乙未，高宗東巡，武進黃仲則文學景仁被召試，列二等，在武英殿為書簽官。是年入都，都中士大夫如翁學士方綱、紀文達公昀、溫舍人汝适、潘舍人有為、李主事威、馮庶常敏昌皆奇仲則，仲則亦願與定交。比權貴招之，拒不往也。,WIKI,清稗類鈔,105
狷介,錢棨，字湘舲，少嗜學，年二十八始補長洲庠生，縣府院試均第一，有小三元之目。六試鄉闈，至乾隆庚子始舉第一。明年，辛丑會試，聯捷會狀，座主贈詩，有「千古以來第七人」之句。時和珅方柄用，欲招致之，決意不往。及和敗，一歲間擢內閣學士，卒於雲南學政之任。,WIKI,清稗類鈔,122
狷介,蕭山湯文端公金釗未第時，其封翁設酒肆於市，除夕，市闌矣，惟一叟獨留。翁促之曰：「歲除，人各有事，可歸矣。」叟唏噓曰：「垂死之人，何歸為！」翁訝曰：「叟何出此言也？」叟曰：「余半生止一愛女，昨歲被奸人誘拐，近始知其在都為和相之妾，欲往見之，而道途遙遠，徒手不能行，行死溝壑耳。」翁曰：「附糧艘入，僅十餘金可矣，我當代謀之。」叟拜謝而去。明年，叟至，翁出金與之。及至都，見女，知為和之專房。既相見，女問父何能來，叟告以故。是歲為乾隆某科鄉試，文端方應舉，和疏其名，以授浙主司，遂領解。明年，入都應禮部試，謁座主，語之曰：「子之得解，和相力也，宜急往謝。」文端愕然。返寓，即託病，匆匆南歸。,WIKI,清稗類鈔,292
狷介,嘉興馮治，號秋鶴，為巡撫鈐之子。嘗隨任署中，未嘗私接賓客。家居，得父書，必正立恭讀，若親承教語者。偶有訓飭，雖嚴冬，汗輒霑衣。父罷歸，事之，得其歡心。及卒，奉生祖母曾太夫人、母莊夫人，受敬備至。有勸之仕者，輒辭以親老，杜門自守，不交當道，郡守伊某欲見之不得。伊遷官赴滇，馮讀其留別詩，乃送之舟次。伊喜曰：「吾乃今日得見澹臺滅明也。」,WIKI,清稗類鈔,166
狷介,奚岡，號鐵生，又號蒙泉外史，行九，人呼奚九，錢塘人。九歲作隸書，及長，工行書草篆，兼善詩詞，而尤以畫名。方應童子試，高宗南巡浙江，行在堊白壁，需畫，或以奚言。杭州府知府王瑞使人繫之至，呵之曰：「速畫壁。」岡笑曰：「焉有屬畫而繫至者乎！」居壁下三日，不畫，曰：「頭可斷，畫不可得。」繫者曰：「爾非童生，乃鐵生也。」童與銅音同，故戲云。後或為之解，及釋歸，因自號鐵生。自是遂不就試，惟以畫自給。,WIKI,清稗類鈔,195
狷介,鄧顯昌，字子振，學行為世所重。某歲，新化教諭張家榘欲舉其優行，鄧聞之，陳書固辭。張得書，知不可強，遂不舉，亦不更舉它人。時學使為秀水汪世樽，試畢，謂張曰：「它庠皆舉薦優行，君獨不能得人耶？」張以鄧辭舉事告，汪嗟歎久之。又三年，張卒舉之於學使岳鎮南，鄧不知也。,WIKI,清稗類鈔,129
狷介,鄧石如，號完白山人，工書，著名於世。初入都時，都中作篆分者，咸以翁覃谿閣學方綱為宗師，石如獨不謁，遂蒙詆諆。歸南中，則陽湖錢魯斯、嘉定錢獻之同負世譽，未免以私意相凌，石如亦不與校也。,WIKI,清稗類鈔,91
狷介,鄧石如長身脩髯，遇人落落，無款曲。常居集賢關，得一鶴，畜諸僧院中。某太守見而愛之，攜以去，石如大恚，立致書索之，卒得還。其書辭絕戛兀，某太守不以為忤。石如有詩云：「草漫衙門春復秋，年華如水稱東流。朝朝兩件閒功課，放鶴晴空理釣舟。邱壑閒身古畫圖，青松留客足清娛。向平志願何年遂，老矣須眉七尺軀。」即居集賢關時作也。卒時，年六十有三，為嘉慶乙丑，鶴哀鳴數日，亦化去。,WIKI,清稗類鈔,181
狷介,荊谿周濟，字保緒，所著《晉略》六十六篇，大體不失為精當，其風骨尤有不可及者。嘉慶戊辰成進士，在都有盛名。時大庾戴文端公衢亨方筦樞密，時贊美之，周不往謁。一日，猝相遇，備述傾慕之意，語之曰：「子必得大魁，廷試對策，幸無過激。」周對曰：「此乃士子進身之始，敢欺君乎？」文端失色，曰：「謹受教。」遂不得上第，以知縣歸班，改教。後數年，選淮安府學教授，與知府論事不合，投劾歸，游四方。既而客漢上，旋依曲阿周制軍天爵以老，制軍為刊其《晉略》以行世。,WIKI,清稗類鈔,219
狷介,溫靖介，名賢書，好學善屬文。年三十，始補博士弟子員。踰年，賓興，偕其曹偶出就試，至闈門，士眾蠭午相推排，或僵仆，衣被及筐中具狼藉滿地，眾蹂踐其肩背行，且譁於門。靖介見之，歎曰：「國家以科目招人，曰為國求賢也，曰明經取士也，若此者亦足當賢士選耶？」亟命僕襥被返。,WIKI,清稗類鈔,130
狷介,道光時，錢塘有楊尚觀號譜香者，習申韓家言，酷好飲，醉輒忤俗，以此貧甚，然意興自如，不鬱於境。壬辰冬，海鹽黃燮清游杭，一日，值大雪，譜香邀黃泛西湖，鑿冰行舟，泊荒亭敗柳間。譜香衣薄寒慄，肌寸寸粟，猶流連不去，填《如此江山》詞一闋。是夕，下榻黃館舍，作竟夕談。黃諗其寒甚，衣以敝裘，笑而辭曰：「我鍊此傲骨，好與朔風鬬也。」,WIKI,清稗類鈔,159
狷介,朱丫頭，婁縣農家子也。家赤貧，又煢煢無所依，日行乞於市。咸豐辛酉，粵寇自嘉善趨楓涇，遇之，劫與俱去。朱曰：「我，丐也，既無錢自贖，又無藝可供用，何劫我為？」寇曰：「汝既丐，饑寒之困甚矣，從我去，不憂不富貴。」朱怒曰：「我惟甘饑寒，故丐耳。否則為竊為盜，胡不可！我不為竊為盜，乃從爾作賊乎？」抗聲大罵，遂見害。,WIKI,清稗類鈔,154
狷介,崔聘臣，名朝慶，靜海人，精疇人家言。光緒時，嘗於京師大學堂、南京高等學堂教授算學，負時名。時溥玉岑侍郎良以江蘇學政任滿回朝，特疏保薦。故事，學政薦舉人才，仍許入京考試。崔至都，總署命題試之。閱卷者為席淦，席謂崔造詣精深，時張樵野侍郎蔭桓方為總署堂官，雅重崔名，遣人示意，欲羅而致之門下。崔大笑曰：「何物傖荒，乃欲我師事之耶！」張怒，遂黜之。,WIKI,清稗類鈔,170
狷介,黃慎之早罣吏議，及設商部，慶王謀起用之，屬其子中慧致殷勤者再。黃謝曰：「吾老矣，不能屈膝也。」其他王公之先施者，見亦長揖而已。,WIKI,清稗類鈔,63
豪侈,吳縣翁舍人逢春嘗游武林，輦橐中金二千於廡下。一日，被酒歸，蹴金傷其趾，大怒，遽呼曰：「吾明日用汝不盡，不復稱俠。」遂徧召故人、遊士及妖童、艷倡之屬，期詰旦集湖上。是日，檥舫西泠橋，合數十百人置酒高會，所贈遺纏頭資無算。抵暮，問守奴餘金幾何，則已盡矣。,WIKI,清稗類鈔,125
豪侈,袁子才性不飲酒，家中多藏美釀，又喜搜羅酒器。每當宴客時，一席之中，例更酒盞四五度，始而名瓷，繼而白玉，繼而犀角，繼而玻璃，由小而大，遞相勸酬，宏量者，期盡歡而後已。,WIKI,清稗類鈔,82
豪侈,有沙三者，富而無聞，一日，偕友往觀，買舟不得，蓋遊人預約舟子於三日前，無空船也。沙敗興，慚憤而歸。明年端午，官幕、紳富買舟者，皆曰沙氏訂矣。覓小舟，小舟亦然。蓋沙於前歲徧召長年篙師，予之金，約不得載他客。屆期，置酒招妓，廣集戚友，雖半面識、一揖交皆與焉。桂揖蘭橈，上下千計，歌舞盛於往時，莫非沙氏客也。,WIKI,清稗類鈔,151
豪侈,和珅貪黷枉法，僭侈踰制，世多知之。相傳和每日早起，屑珠為粉作晨餐，餌珠後心竅開朗，諸事□了。凡已舊及穿孔者，屏不服，即服之亦無效。價極重，一粒二萬金，次者萬金，最賤者猶值八千金。吳縣珠賈石某專司其事，牟利甚厚。藏珠之法，搓赤金為丸，裹以縕，襲以錦囊，貯以精美小篋。海上採珠者日涉風濤中，得美珠必投石，石裝潢之，以時獻。,WIKI,清稗類鈔,159
豪侈,起居服食之奢侈，以旗員為最，蓋多供奉內廷，得風氣之先，無往而不當行出色也。嘉、道時，兩淮鹽政以阿克當阿為尤侈，任淮鹺至十餘年，人稱為「阿財神」。過客之酬應，至少無減五百金者，交遊遍天下。仁宗亦眷之，派查河，派查賑，乃竟未能洊擢封疆，蓋其時政體尚嚴也。至道光，則同為內務府員之鍾雲亭即任閩督、魯撫矣。,WIKI,清稗類鈔,149
豪侈,阿所藏書籍字畫值三十萬金，金玉珠玩值二三十萬，花卉、食器、几案值十萬，衣裘、車馬值三十萬，僮僕以百計，幕友以數十計。每食必方丈，非國忌，鮮不演劇。即鼻煙壺一種，亦有二三百枚，無百金以內物，紛紅駭綠，美不勝收。真奇楠朝珠用碧犀、翡翠為配件者，一掛必三五千金，皆膩軟如泥，潤不留手，香聞半里以外。帶鉤玉佩則更多矣。司書籍者僕八人，隨時裝潢補訂者又別有人。宋、元團扇多至二千餘，每扇值四五兩，乃於數萬中選擇而留之者。全唐文館即其奏請開辦者也。吳穀人、吳山尊、孫淵如、黃仲則、石琢堂、洪桐生皆為座上客，極一時風雅之樂。其飲饌，他不具論，鰣魚上市，必派數小艇張網於焦山急流中，上置薪釜，得魚即投之釜，雙漿馳歸，至平山則正熟，與親在焦山烹食者無異也。,WIKI,清稗類鈔,319
豪侈,玉琵琶者，不知何許人，道、咸間人也，居武進、無錫間，人皆稱為老技師，生徒徧大江南北。所居為巨宅，漚釘獸鐶，與世家埒。享用豪奢，每宴客，舟車坌集，明燈燭天，水陸之珍，求之數千里外，侑酒歌吹必菊部名伶。僮僕數百人，皆日得醉飽，臧獲輩嘖嘖矜其值，殆不止貧家一歲糧也。平居盛容飾，玉蟬貂錦，狀類金張子弟。深居簡出，出則香車寶馬，或綵錦小肩輿，行廚食榼，奚奴三五，絡繹隨之，徜徉湖堧。春秋佳日，有見之者，爭言天下琵琶第一人，故克享此清福也。,WIKI,清稗類鈔,215
豪侈,郭壯武公松林嘗從李文忠公鴻章征粵寇及捻，其部將有錢永林者，後官施南協副將。當勦賊時，每破一城，賊往往棄財帛而去，有所獲，輒獻之郭，故郭之家資累數百萬。乃大興土木於長沙，以奢僭為御史所劾，幾不測。飲食男女之事，一時無與並者。又好博，呼盧喝雉，一擲輒巨萬。郭，字子美，湘潭人。何子貞太史紹基嘗壽以聯云：「古今雙子美，前後兩汾陽。」,WIKI,清稗類鈔,163
豪侈,胡敗，江浙諸省之商務因之大減，論者謂不下於咸豐庚申之劫。蓋其時惟官款及諸勢要之存款，尚能勒取其居室、市肆、古玩為抵，此外若各善堂、各行號、各官民之存款，則皆無可追索，相率飲恨吞聲而已。胡之母享年九十餘，當胡未敗時，為母稱觴於西湖雲林寺，自山門直至方丈房，懸挂壽文，幾無隙地，官紳戚族登堂祝壽者踵相接。胡卒後，母亦繼歿，親友避匿，到者寥寥，又適被查抄之命，慮人指摘，喪儀一切惟務減殺，無復前之鋪張矣。,WIKI,清稗類鈔,199
豪侈,孝欽后宴外賓時，衣更華美，衣以孔雀毛織成鳳凰，每一鳳凰口中銜珠纓絡一串，約長三寸，略一行動，前後左右均放異彩。冠巾及鞋亦均繡鳳凰。孝欽后宮中儲藏珠寶之屋，有三面木架，由上至下，中置檀木盒一排，各標名稱，凡三千箱，尚有儲藏他處者。孝欽后有珠鞋一雙，四圍均鑲大珍珠，乃袁世凱督直時所進獻者，綜計購辦及宮門費，都凡七十萬金。,WIKI,清稗類鈔,159
豪侈,日人某精攝影，慶王為之介紹於孝欽后，令至頤和園為照一簪花小像，即在慶邸消夏園洗曬，已許以千金之賞矣，內廷傳諭又支二萬餘金。,WIKI,清稗類鈔,61
豪侈,廣西提督蘇子熙官保元春專閫久矣，性好佛，駐龍州時，每年七月必召集僧道，設壇建醮，所費輒數千金，於陣亡之從征將士無不列名追薦，而自為之焚香奠酒。又廣交游，凡京朝官之負有資望者，歲必以珍品相貽。嘗遣人至暹羅采辦燕窩，大如瓢者始合格，貯以篋笥，飛遞至京，王公大臣無不普及。光緒己亥，入都陛見，所贈京朝官之金錶多至三百餘枚。又性嗜西洋酒，凡勃蘭地、惠司格等悉列之几。某制軍為滇撫時，與蘇同癖，蘇知之，餽若干箱。某痛飲得咯血症，蘇知之，乃又餽以藥餌。及罷官，實不名一錢，論者皆謂其善用錢也。,WIKI,清稗類鈔,240
豪侈,繼祿嘗以八千金為花寶琴脫籍，以三千金為翠雲脫籍，又以鉅金為銀福紅寶脫籍，費累鉅萬。然雖多姬侍，猶作冶游，無夕不至勾欄，每夕必費數百金。,WIKI,清稗類鈔,67
才辯,宜興徐竹逸司李喈，順治戊戌進士，某年喪子，客有議之者曰：「徐君必有隱惡，故罰及其子。」竹逸聞之，曰：「昔仲尼有何隱惡，而伯魚殀乎？」,WIKI,清稗類鈔,66
才辯,通州陳散木，名世祥，性狷介，不為苟容。素健辨論，客或不合，必與抗爭，不少遷隨，或憾焉。散木聞而言曰：「我之所嫉，怒我固然；即爾見喜，正復何益！」,WIKI,清稗類鈔,72
才辯,仁和徐敬輿，名敬直，嘗與人閒談，誤「金盡裘敝」為「裘盡金敝」，客笑之，徐曰：「皮之不存，毛將焉附，非裘盡乎？何意百鍊剛，化為繞指柔，非金敝乎？」客無以難。,WIKI,清稗類鈔,77
才辯,詔遣尚書佛倫、侍郎熊一瀟與總督董訥、總漕慕天顏、孫在豐會勘，惟佛倫奏應從靳議，天顏、在豐議均與靳左。戊辰正月，御史郭琇劾靳糜費帑金，攘奪民田，橫取米麥，越境貨賣，科臣劉楷、臺臣陸修祖復交章劾之，天顏、在豐亦疏論靳屯田累民及阻撓下河開濬事。靳自請入覲。上御乾清門，命輔、琇及于各陳所見，卒允九卿議，停築重隄，革靳職。後又命學士凱音布、侍衛馬布、尚書張玉書、圖納等先後往勘，均稱靳治河功。己巳正月，上南巡閱河，靳從行，上親見隄工河道，始褒靳實心任事，勞績昭然，復原品。壬申，復任河督。,WIKI,清稗類鈔,240
才辯,王丹麓病起畏寒，每當雪夕，輒楗戶禦風。其第五子小能方五歲，適坐於膝，曰：「大人寒，故畏風，抑知風亦畏寒乎？」王問故，答曰：「風不畏寒，何由喜撲人懷。」,WIKI,清稗類鈔,75
才辯,袁子才居金陵，嘗畜一羊，逸入鄰園，食其所種之菜。園叟來告，袁戲叟曰：「汝知園字乎？必築圍而後可。」叟固風雅士也，聞之，亦戲曰：「汝亦知園字內為何字乎？築圍僅能防圍外，不能防圍內也。」袁亦為之絕倒。秦殿撰大士嘗侍高宗，一日，高宗偶問曰：「汝果秦檜後人乎？」秦無他言，但對曰：「一朝天子一朝臣。」,WIKI,清稗類鈔,146
才辯,桂林清議絕可畏。況東橋所居，距其弟夔笙太守周頤之廬不數武。某日嚮夕，詣兄，值盛暑，未易長衣，甫出門，遇一友，遽訶太守曰：「汝何故著短衣出門？」太守亦笑詰之曰：「汝何故著長衣出門？」,WIKI,清稗類鈔,90
才辯,光緒庚子，拳匪肇亂畿輔，八國聯軍踵至，南北隔閡，舉國不統一，勢岌岌如累卵。時李文忠自粵至滬，寓劉學詢家之滄洲別墅。革命黨將於沿江起事，因舉某某二人往說文忠，意將推為首領。文忠若已早知某某來意者，立延見之，方通姓名，遽曰：「君等欲稱兵乎？惜我年老，不能相助。亦恨君等遲生五十年，當時不能助我也。」其言明亮痛快，使人更不能再進一語。某乃詢兵事利鈍，文忠曰：「我國用兵，本無奧妙，亦惟一鬨而已。」言時，舉手作鬨勢，復續言曰：「鬨得過去即勝，勝即成事。」言至此，仰屋大笑，拄杖起立矣。,WIKI,清稗類鈔,238
才辯,歸安錢念劬，名恂，嘗以道員需次江蘇，每見司道，輒隨俗請安。或以奴性譏之，錢笑曰：「人之一身，手在上，足在下，手尊而足賤，若輩敢受我長揖乎？不如以足與之行禮，但彎腿而已可也。」,WIKI,清稗類鈔,87
才辯,湖北張氏女有幹才，已嫁而孀矣。其父仕於閩，為縣令，資財巨萬，惟挾二妾以從，棄妻於家不顧也。族人咸不平，慫惥其妻，使如閩，辭無資，則為醵資，又懼不禮於夫，女乃曰：「母無懼，我侍母以行，然須具來往之資，合則留，不合則返耳。」於是母女俱如閩，未至其所三十里，使人以告。父聞妻至，將不納，聞女與俱至，始大具車徒迎之。既至，果相安。居數月，女辭欲返，母留之，女曰：「家有尊長，豈能居此長奉母乎！」母泣曰：「汝在，故我無苦；汝去，彼將魚肉我矣。吾從汝歸耳。」遂與俱返。其後，父以贓敗，詔下原籍，簿錄其家財。縣官奉檄至門，母皇恐伏灶下，餘人悉走匿。女盛服出見縣官，言父平時棄母不顧狀，且曰：「父盛時，母不同其樂；今父敗，母豈得同其憂。請公入視，如有銖金寸錦之儲，甘受隱匿之罪。」聲情慷慨，縣官為之動容。入視之，破屋數椽，疏帳縹被而已，歎曰：「誠如汝言，誠如汝言。」遂去。,WIKI,清稗類鈔,378
才辯,董成，山東人，少無行，以博負債，潛逃至京師，傭於某商店。性伶俐，能得主人歡。主人與某王交，王時至商店，拂巾瀹茗，皆令成充其役，便捷機巧，無不如意。王悅之，與主人商，召之邸，供雜役。謹慎將事，與人無忤，邸中上下，無不交口稱成，王因委以管鑰焉。邸側有張姓者，養一女，年與成相若，而貧，以十指自給。成時以縫紉事至其家，漸與女狎，女父母知之，亦不之拒。越二年，王以成樸實，賜以邸中婢，且為治外宅。婢頗慧，口齒伶俐，為成治家政，毫釐無所失。以是成無餘資復贍女家，張之門絕成跡者數月。女漸聞成納婢事，與母計，欲覓成，母曰：「吾家以貧故，得成贍助，賴以免凍餒,WIKI,清稗類鈔,272
明智,聖祖登極，甫八齡，時鼇拜當國，勢甚張，以帝幼，肆行無忌。帝日選小奄之強有力者，令習布庫以為戲。布庫，滿語也，相鬬賭力。拜入奏事，不之避也。拜更以帝弱且好弄，心益坦然。一日入內，帝令布庫擒之，十數小奄立執拜，遂伏誅。平西王吳三桂之妾陳圓圓，逆知三桂必敗，出家峨眉山，其妝閣在雲南五華山華國寺後，曾留影一幀而去。,WIKI,清稗類鈔,154
明智,蜀人劉玄初客吳三桂幕，康熙癸丑，平南王尚可喜、靖南王耿精忠皆疏請解職東歸，三桂世子應熊使人致意於三桂。三桂命玄初擬草，玄初曰：「上久思調王，特難啟口，王疏朝上而夕調矣。」三桂怒，出玄初為鹽井提舉。貴州變，三桂駐兵松滋，三月不進，玄初上啟曰：「愚計此時當直擣黃龍而痛飲矣，乃阻兵不進，河上逍遙，坐失機宜，以待四方之兵集，愚不知其為何說也。意者王特送諸大臣入朝，為王請乎？諸大臣救死不暇，烏能為王請也！若曰待世子歸乎？愚以為朝廷寧失四海，決不令世子返國也。夫弱者與強者鬬，弱者利於乘捷，而強者利於角力；富者與貧者訟，貧者樂於速結，而富者樂於持久。今雲南一隅之地，不足當東南一郡，而吳越之財貨，山陝之武勇，皆雲翔蝟集於荊襄江漢之間，乃按兵不舉，思與久持，是何異弱者與強者角力，而貧者與富者競財也。噫！惟望天早生聖人以靖中華耳。」三桂不答。,WIKI,清稗類鈔,366
明智,廣州海雲寺林巒秀蔚，為海山佛國之佳境。明末，僧今湛主之。鼎革後，天然和尚主講焉。平南王尚可喜鎮粵時，為之廣寺田，鑄佛像，土木之盛，近代罕有，遂為海邦上剎。天然即曾起辛，明末以名孝廉教授鄉里，知時事不可為，披剃出家，父母姊妹咸為僧尼，人多異之。及國變，縉紳父老多遁跡空門，天然為之汲引，世人始服其先見焉。可喜仰慕高蹤，禮聘至邸，一宿即告歸。或問之，曰：「平南具佛性，而無定力，游豫多忍，蕭牆之禍不旋踵矣，遑計其他耶！」後悉如其言。,WIKI,清稗類鈔,214
明智,康熙乙卯，大兵討吳三桂，涿州有小校從軍行。校初入伍，無他技，惟善烹飪，遂留為軍士具食。一日，爇飯初熟，賊劫營入，眾奔潰。校以飯囊繫馬後，囊蒸馬背，馬咆哮，轉入賊隊，賊將驚懼，因轉敗為勝，大破賊眾。主將嘉之，拔為隊長，後累功至護軍參領。,WIKI,清稗類鈔,117
明智,刑部大門之匾額，相傳世宗遣人取之，部臣不知也。一日御門，詢及「爾部有額否？」對以有。上命人舁出，示之曰：「額在此久矣，而若輩未之知，則平日疏於入署可知也。」諸臣叩首引罪，自是額亦不復發出，故遂無額。,WIKI,清稗類鈔,99
明智,年羹堯率師出征，朝士設宴為祖餞，演劇以佐觴，所點某齣曲本中，有「瓦罐不離井上破，將軍難免陣前亡」二句。及扮演登場，曲已過半，方猛然悟之，然已無及矣。點者不敢聲。詎知某伶竟改為「瓦罐豈必井上破，將軍此去定封王」，座客擊節，賞賚有加。又《文昭關》之伍員例宜佩劍，某伶結束登場，誤懸腰刀一口，出場方覺，同輩咸為之寒心，座客亦有腹誹之者。某伶絕不介意，乃將「過了一天又一天」四句，改為「過了一朝又一朝，心中煩惱何日消？腰中佩了三尺刀，父兄怨仇不能報」。點者嘉許之，賚以百金，伶由是知名。,WIKI,清稗類鈔,239
明智,乾隆乙亥，舒文襄公以分置準噶爾阿睦爾撒納家屬獲罪，降為馬卒，即荷殳執靮，與士卒同伍。及聞班忠烈公第密劾阿事，曰：「阿叛志已決，不可使得其家屬，傅虎以翼。余雖得罪，曾任大臣，出疆專命之罪，余甘任之。」乃部勒士卒，圍其營帳。阿果夜率眾至，欲擄其家屬牧廠。兵士爭先用命，阿知有備，踉蹌遁。高宗聞之大喜，復其職。,WIKI,清稗類鈔,152
明智,每屆順天鄉試，其《四書》文題，例由欽定。先期，內閣進呈《四書》一部，命題畢，仍發下。乾隆乙酉鄉試，奄人捧《四書》發還內閣，和珅就奄與語，探高宗命題時情狀。奄言：「上披閱時忽微笑，振筆直書。」珅不語，遂知為「或乞醯焉」一章。蓋「乞醯」二字中嵌「乙酉」字在內也。乃密通信於其門生，倩人預搆，獲雋者甚眾。,WIKI,清稗類鈔,149
明智,嘉謨為河庫道，大學士忠襄伯和珅，其外孫也。珅少貧，每遣僕劉全徒步往返五千里。求佽助，嘉資以白金五十兩。郭大昌方為河庫道吏，與全飲而歡，語之曰：「子且貴，何為人僕從苦如此。」亦資之如嘉數。珅嗣以家累，遣全求嘉助白金三百兩，嘉怒詈遣之。珅遂私出都詣嘉。嘉怒甚，欲治以逃人之法。郭從容語嘉曰：「吏見和郎，貴當在公上，公毋薄其貧。且公以三百兩助外孫，事甚小，何苦怒如此！」嘉曰：「汝善和郎，何不自助之。」郭曰：「公不助和郎者，吏不敢先。」嘉乃出金授郭曰：「即日為我遣之。」郭招至酒樓，握手曰：「郎君不日當大貴，貴後願毋忘，今日為天下窮黎乞命。」既為具鞍馬，又自以白金三百助其裝。其後珅以戶部尚書為軍機大臣，扈蹕下江南，至紅花埠，遣全馳詣郭，約相見於眾興集。郭曰：「吾始謂若濟世才，今乃招權納賄，為贓吏逋逃藪，毒流生民，吾恨爾時不慫恿治以逃旗外遣之罪。若主僕旦夕且無死所，毋累我！」遂與絕。後卒如其言。大昌，山陽人，洞徹水性，窮極事變，乾、嘉之際數十年，凡奉特旨持節治河及經制官河督以下，無不遇事諮決，倚為安危，蓋振奇士也。,WIKI,清稗類鈔,457
明智,周文恭公鍠任武政時，語人云：「今天下惟川、陝、楚、豫甲兵甚少，其地當中原腹心，道路險阻，一旦盜賊竊發，恐非有司所能辦。」欲見上陳奏經略，會以病去官不果。及川、楚教匪作亂，果以兵勢單弱不及備，蔓延九載，人始信其有先見也。,WIKI,清稗類鈔,109
明智,嘉慶丙辰元日，仁宗既受禪，和珅以擁戴自居，待之甚厚。遇有奏高宗者，皆珅代白。左右有非之者，上曰：「朕方倚相公理四海，何可輕也。」珅又薦其師吳省蘭為上錄詩草，覘動靜。上知其意，吟詠中不露圭角，珅心安之。及高宗崩，王念孫、廣興等先後劾之，立命儀、成二王傳旨逮珅，並命勇士阿蘭保監以行，尋賜死。,WIKI,清稗類鈔,144
明智,道光中，胡中丞興仁官陝西西安府，時長文襄公凱旋過境，天寒，需火爐，倉猝無以具，乃命取食案數百，鏇其中，置鐵鑊盛火，而截其足之半，自是三軍如挾纊。又督師牙兵三千索貂纓，諾之。從官請折價，需金六千，乃購貂裘數襲，命縫人縷裁之，叱嗟立辨，長大悅。,WIKI,清稗類鈔,120
明智,道光戊申，吳文熊錫徵佐其從兄武陽司巡檢某擒會匪十餘人，中有洪秀全、楊秀清、石達開、韋昌輝四人。文熊見其狀，知不可制，必為後日患，言於巡檢，將請縣令置之重典，而令得賄三千金，分以與巡檢，遂釋之，文熊太息而已。,WIKI,清稗類鈔,103
明智,孫太君為錢塘徐杉泉大令之配，生平居處必循禮，素重師儒，兩子就傅時，每饗塾師，必有豕肉。一日，飱不繼，憂之，謀於子婦孫宜人曰：「吾與子可不食，奈師長何？」孫宜人曰：「易易耳。」乃以青蚨八，市餺飥，以外襲之忝進太君，而取其中之肉醢置蔬上，成一簋。太君喜曰：「子可謂賢而智矣。」,WIKI,清稗類鈔,136
明智,吳縣潘功甫舍人曾沂為文恭冢子，文恭當國，深自韜匿，就所居鳳池園構一廬曰船庵，鍵關謝人事，終日焚香讀書，澆花洗竹，一家如在深山中。有童子應門，客至，受柬門隙，無貴賤一不報。中間省視京邸者再，往返數千里，亦不見一客。俗所用署名小紅箋，擯不具者二十餘年。中歲以後，長齋禮佛，究心內典。弟曾瑩舉京兆，從子祖蔭捷南宮，咸預知，次第不爽。威豐壬子春，趣工治義井，鑿新渫舊，凡四五十區，人莫測也。無何，秋八月不雨，至冬十有一月，城中擔水直百錢，遠近賴以得飲，始大異之。,WIKI,清稗類鈔,227
明智,廣西潯州葛謙山，性豪俠。道光末，粵寇洪秀全、楊秀清皆與交，方思乘機煽亂，將羅致謙山，乃深自匿。某年，仁和鍾某挈子駿聲從新簡潯州守，至潯，掌教某書院。諸生中有與謙山交契者，言於鍾曰：「葛秉山家深山中，缺西席，雅慕公子，欲延以為師。」於是駿聲遂往。其家有園，依山為牆，導澗為池，屋百餘椽，館之於園中。謙山待駿聲有加禮，徒二人，至馴謹。,WIKI,清稗類鈔,165
明智,左文襄公宗棠入都，僦居東安門內之石鼓閣，其時蓋以節度入樞密也。初亦銳意欲有所為，而成例具在，絲毫難於展布，且陳奏發行，急於星火，無暇推敲，又有明日上章，而今日甫定稿者，有所建白，為同僚所尼，多中輟。所以文襄入值未幾，即力疏求去，殆亦見幾而作歟？,WIKI,清稗類鈔,122
明智,錢塘徐印香舍人恩綬浮沈下僚，安貧樂道，湘陰左文襄公宗棠、湘鄉蔣果敏公益澧及合肥李筱荃制軍瀚章先後欲疏薦之，輒謝勿受。任邱邊竹潭鹺尹葆樞嘗勸之，則曰：「吾無經世才，不欲以牧令自效，焉敢朘削膏脂，重為杜會之蠹乎？即此以言，已為分利之人，方滋愧焉。」吳縣俞小甫通守廷瑛聞而語人曰：「徐君其真明智乎！」,WIKI,清稗類鈔,147
明智,孟平倜儻自喜，好聲色，年五十，猶納雛妓為妾，夫人阻之不得，時牴牾。女勸母曰：「去之可耳。人世事如朝露，何戀此旦夕為！」於是夫人託辭歸寧，攜女去。時女年未二十，孟平遣幹僕數輩具車馬送之。行數舍，女在逆旅中，一日晨起，叱僕使歸，詞意決絕，眉稜威毅，狀若劍客，僕震懾不敢抗，惟顧夫人，夫人無一言。僕退，群議曰：「女公子素和易，何忽駭人乃爾？然失夫人與女，責任在吾儕，將何以報？盍陽去而陰尾之。」是日，女侍母登車，命御者曰：「聽我命，左則左，右則右。」御者不敢違。車行山野，女左右揮，若甚悉者。自汴入陝，至華山下，女令母暫寓旅舍，先入山覓地。已而女至，曰：「得之矣。」驅車入山。行數里，車馬不前，女命御者負行李以從，而自扶母，緣層崖數疊，至一潭，水清若鏡，潭側一石洞，委裝於內，遣御者去，遂居之。僕偵得實，歸白孟平。孟平大驚，知不能挽，乃使人以芻米之屬周給之。,WIKI,清稗類鈔,376
明智,有乳嫗，女幼時嘗得其鞠養，以孟平命往視，宿山中三日。言女已辟穀，惟啖黃精，石洞無門，編枝為籬，夜有豹臥籬外，巨若牛，而見女則馴如犬。女嘗引嫗游山中，見石洞數十所，或有人，或無人，其在者皆女子，云有自明末來者，相見亦不甚為禮也。,WIKI,清稗類鈔,113
明智,御史某以清節著於時，一日宴客，見一妓有殊色，席散，遂命僕喚之，既而忽自悔曰：「某不得無禮。」急命人呼僕返。僕從屏後轉出，某曰：「汝未去耶？」僕曰：「吾事公久，未見有此舉動，度公之必悔也，是以未去。」某喜甚，重賞之。,WIKI,清稗類鈔,107
雅量,丁菊園居法曹，詩名滿京師，吏人嘗竊其牘以易鵝炙。灶下養思染指，不獲，訟於庭，葯園自出其所食鵝炙以賜之。,WIKI,清稗類鈔,51
雅量,國初於明臣之歸款者，率仍還其本職，保全始終。大學士陳名夏輾轉矯詐，屢貸其死，乃猶語同僚寧完我曰：「若望天下太平，除非依我兩事。」寧問何事，名夏推帽摩其首曰：「留髮，復衣冠，天下即太平矣。」寧以其語上聞，聖祖頷之，然惟治名夏以抹刪諭旨、作奸犯科諸款，於前兩語置不問也。,WIKI,清稗類鈔,133
雅量,祥符周櫟園，名亮工，被讒，詣詔獄。嘗於雪夜靜坐，念獄事正急，鐵衣人周羅戶外，乃與黃山、吳冠五共為詩，漏下數十刻不止。又曾對臥薄板上，已解衣臥，忽聯句成，兩人擁敗絮，從口吻中溼不律，露臂爭書薄板，躍起，短燭撲滅，一笑而止。又一日，堂下健卒猙獰立，鋃鐺纍纍，呼謈聲如沸，手拲據地，顧伍伯，乞紙筆作《送客游大梁》詩三十三絕句，投筆起，對簿。詩語皆驚人。,WIKI,清稗類鈔,173
雅量,周櫟圍在獄時，幾死，獄且成。其父赤之家金陵，客為之憂，赤之曰：「吾今固甚念之，然吾生平無一念足死吾子，吾子又類我，於理不死，行當雪耳。且義命有在，吾即日夜憂之，豈能遂脫吾子？」卒與客飲酒自若。已而事果得雪，竟如其言。,WIKI,清稗類鈔,108
雅量,康熙甲寅五月，王輔臣反於陝西，然非輔臣本意。方部眾之謀為變也，輔臣以死自誓曰：「寧殺我，無負朝廷。」言之至再。迨變局成，而輔臣亦無如之何矣。,WIKI,清稗類鈔,70
雅量,輔臣初在大同，城破日，有髮妻自縊而死。後貴，復置妻妾七。平涼被圍時。顧七人而歎曰：「死大同者，今無其人矣。」七人聞之，同時皆自縊死。輔臣出戰雖屢勝，而孤城坐困不支。經略圖海招之降，與之鑽刀設誓，保無他。輔臣出降，隨圖海轉戰有功。事平，上撤圖海還，並召輔臣。鞍馬已具，行有日矣，乃出其後妻。蓋自七人縊後，輔臣復娶一女。至是，忽與反目，決欲出之，召其父來，與訣而密語之曰：「領汝女亟離此遠嫁，我出汝女，所以保全之也。」,WIKI,清稗類鈔,207
雅量,仁和柴虎臣，名紹炳，家居，嘗有偷兒夜入其室，覺其為鄰人也，默不言。捃摭及衣被，徐曰：「獨不能留此為吾禦寒邪？」偷兒驚而止。遂勸其改行，檢枕畔百錢及案上銅器一二具予之，令持出，其人嗚咽去。,WIKI,清稗類鈔,93
雅量,世宗居藩邸時，人情物理即已通澈，郡國利弊如指諸掌。時理密親王已正儲位，世宗事之最敬。而王先受宵小言，待之甚薄。及被罪，聖祖縛置空廬，禁人入見。世宗親持湯羹以進，守者遏之，世宗曰：「吾惟知昆弟之情，不知利害也。」聖祖聞而善之。,WIKI,清稗類鈔,112
雅量,雍正癸卯，世宗於聖祖書笥中檢出未發諭旨一道，以明太祖崛起布衣，統一方夏，經文緯武，漢、唐、宋諸君之所未能及，其後嗣亦未有如前代荒淫暴虐亡國之跡，欲大廓成例，訪求支派一人，量授官職，以奉春秋陳薦，仍令世襲。甲辰，遂封朱之璉為一等侯，入漢軍正白旗。鄂文端公爾泰嘗閱兵雒容，會日暮，大雨，從者失道，供給不繼。獨危坐草室中，讀書達旦，無慍色。,WIKI,清稗類鈔,167
雅量,乾隆時，彭定求家中建樓，已立柱矣，有友過訪，述堪輿家言，謂樓太高，固無礙於本宅，第未免有礙鄰家耳。彭曰：「此甚易，將柱鋸去尺許，即無礙。」友曰：「公自築樓，當自謀安適，何必為鄰計？」彭曰：「樓稍卑，儘可安居，何必妨及鄰家。」竟鋸去之。,WIKI,清稗類鈔,117
雅量,長洲沈文愨公德潛官至禮部尚書，以詩受知高宗。少時家貧，不蓄僮僕，晨必攜一筐，自購物於市。售者索值若干，悉照給，不稍與爭。久之，市人知其寬厚，亦無有敢欺之者。,WIKI,清稗類鈔,78
雅量,上元董文敏公教曾以乾隆丁未通籍，當未第時，貧甚，舉拔貢，入都朝考，徒步襥被，自負而往。至邗上，遇一舟，時尚熱，力憊，求附載。榜人為請於艙中客，許之。董坐舵旁，朝夕朗誦不輟。榜人私語艙中為巨紳某公子兄弟甲乙赴京應試者，勿相擾。董讀如故。艙中客方以飲酒度曲為樂，果厭之。兩少年出，呵問：「爾何人？」具述名姓，並言將應試，遽嗤之曰：「爾寒乞如是，亦欲赴試求名耶？」狎客等從而和之。董不能堪，負氣奔岸，又走數百里，勉賃小車抵都，朝考列二等，授小京官。旋鄉會試聯捷，中探花，授職編修，數年京察，由監司洊擢四川布政使。某公子甲方以貳尹同官一省，憶及前事，不自安，謀引退。董聞之，召之入見，好言慰之。詢其弟乙，則已死，乃笑語之曰：「韓信不讎胯下之辱，余豈不逮古人，勿以往事介懷也。」此事嘗於為閩督時自述以戒人，且云：「當時以負重徒步遠行，至今左膊逢陰雨時輒酸痛也。」,WIKI,清稗類鈔,376
雅量,越數日，傳二令入，各以女公子受讀。二人請曰：「卑職在家半生教書，今一行作吏，復膺此任，不猶然故我耶？」琦曰：「候缺無期，姑喫無錢飯耳。」二令稱善。逾時，請缺，琦曰：「易耳。」蓋琦知其無吏才，授以州縣，必一蹶不振，預為改教，得食讀書之報以娛老也。又恐往返道途，艱於貲斧，故辟為教讀。及部文轉出，以示二令曰：「兩先生缺在是矣。」二令愕然。乃各與一薦書，金五百，而歸掌教書院，在籍候選。侯官林文忠公則徐性卞急，撫蘇日，嘗手書匾額於聽事之堂，曰「制一怒字」。久之，人亦服其有雅量矣。,WIKI,清稗類鈔,237
雅量,吳縣俞小甫，名廷瑛，工詩詞，尤善駢文。於咸、同間從軍浙江，得一官，旋以通判需次，久充軍需局文案。性淡泊，落拓無威儀，同僚輒藐之。一日，候補同知胡因明過其齋，出壽文稿示之，曰：「此大作也，何不通至是？」則俞所為浙撫衛榮光之壽序也。俞視之，評抹滿紙，皆門外漢語，但唯唯而已。越日，胡復讒之於軍需局總辦，總辦以告俞，俞謹謝不敏，無他言。,WIKI,清稗類鈔,165
雅量,光緒間，杭有張子虞者，名預，久客李文忠幕，後官翰林院編修，提學湖南。其父名道，隱士也，與里人周百純為道義交。百純有文譽，以貧老，赴湘訪預，冀其介紹於人，得館穀也。托辭拒之。越日，賷杭州土宜以往，預受之而仍不延見，且不答謁。百純乃作書與之，三月不報，百純困逆旅中，窘甚，乃質衣物以歸。或問之，則曰：「張雖拒我，然若不受我土宜，則纍纍者將攜之以返，不更累乎？且此行也，泝大江，涉洞庭，得橫覽形勝，謂非張君之賜而何？」,WIKI,清稗類鈔,206
雅量,仁和譚復堂司馬獻，性和藹，粹然儒者之容。光緒中葉，補含山縣，不赴官，告歸。時俞小甫通守方待次杭州，與之結文字交，甚投契，常相過從。一日，偕游西湖，小飲於樓外樓。隔座有三少年，亦杭人，方劇談，蓋臧否鄉邦人物也。酒酣，僉有醉意，縱論至於譚，評隲其所選刊之《篋中詞》，多讕言。俞聞之不平，語譚曰：「此亦蚍蜉撼大樹也。」譚曰：「人孰能無過，苦不自知，若輩所言，或不盡誣。且僕年逾五十，亦幸尚能知非耳。矧彼為醉人，聽彼言之，庸何傷！」,WIKI,清稗類鈔,212
雅量,汲縣何梓汀太守棪嘗需次山左，書生本色，落落無威儀，恆步行於市，不以僕隨，人不知其為官僚也。一日，獨游大明湖，晚歸，將至寓矣，誤觸醉漢，醉漢詈曰：「咱老子出門，孰不讓道？爾何人斯，速去休！」時何之僕適自市購物歸，經其地，聞而責之曰：「此某大人也，乃受汝謾罵耶？」醉漢猶喋喋不已。僕大怒，欲毆之，何亟止之曰：「慎勿爾。王道坦坦，大公無私，彼自不審斯義耳，況又為醉後之失德耶。且人類平等，又何必以我之官嚇之？速行，吾腹餒，將歸而進餐也。」,WIKI,清稗類鈔,216
情感,屈翁山，名大鈞，嘗攜其妻王華姜歸粵。甫半歲而王卒，乃集當日同人表誌輓誄梓為一集，名之曰《悼儷》。某作十絕句挽之，其序云：「廣南高士，代北佳人，地本相懸，天作之合。王將軍碎軀殉國，僅產遺珠；屈大夫呵壁問天，猶存遠裔。忠臣義士，氣類原同；才子淑媛，薢茩非偶。萋萋芳草，牽衣雖戀王孫；啞啞啼烏，陟屺還悲游子。爾乃遄車言邁，攜手同歸。歷塞上之風塵，黛蛾霑雪；壓江南之舟楫，寶靨侵星。遠自鴈門，雙還珠浦。兒佳婦好，倚閭之望欣然；我負子戴，《考槃》之懷更遂。無何蘭香易歇，雲性常飛，偕老之期，雖定情於五夜；悼亡之賦，旋結恨於重泉。以此思哀，哀可知已；代之寫怨，怨何極乎！嗚呼！豔骨已埋，應念佳人難再；空華等幻，庶幾達者之觀。冀散哀於一言，效素交之三益，曲終致意，風末傳音。」當時翁山游華山，賦詩百韻，有李某者深服其才，聞之參將趙某，因而作合。序言委婉詳盡，心跡昭然，可當一則別傳觀。,WIKI,清稗類鈔,385
情感,《曝書亭集》有《風懷》二百韻，朱竹垞未通籍時為其幼姨所作也。姨，馮氏，世居碧漪坊，與朱宅相近，即《風懷》詩中所謂「居連朱雀巷，里是碧雞坊」是也。竹垞少嘗讀書馮宅，年十七，贅焉，與幼姨情益篤。而家人防閑密，意苦不得達，適人後始通殷勤。海陵夫人知之，弗禁也。其《風懷》詩中所謂「乍執纖纖手，深回寸寸腸。背人來冉冉，廣坐走佯佯。齧臂盟言履，搖情漏刻長。梅陰雖結子，瓜字尚含瓤」是也。《紀事》詞云：「枕上聞商略，記全家看燈元夜，小樓簾幕，暗裏橫梯聽點屐，知是潛回香閣，險把個玉清追著。徑仄春衣風漸逼，惹釵橫翠鳳都驚落。三里霧，旋迷卻，星橋路返填河鵲。算天孫經年已嫁，夜情難度，走近合歡牀上坐。誰料香含紅萼，又兩暑三霜分索。綠葉清陰看總好，也不須頻悔當時錯。且莫負，曉雲約。」皆指此事也。,WIKI,清稗類鈔,339
情感,竹垞《靜志居琴趣詞》一卷，皆《風懷》詩注腳也。姨名壽常，字靜志。《風懷》詩所謂「巧笑原名壽，妍娥合號嫦」，分嵌其名，至為明顯。竹垞生於明崇禎己巳，而《風懷》詩云「問年愁我誤」，是靜志生於崇禎乙亥，少於竹垞七齡。其餘事跡，細心推求，自可十得六七。太倉某姓家藏有金簪一枝，上刻「壽常」二字，《洞仙歌》詞所云「金簪三寸短，留結殷勤，鑄就偏名有誰認」，固實事而非寓言也。,WIKI,清稗類鈔,181
情感,一日，杏兒矯主命，私召王孫。王孫冒風雪，衣雪鼠裘而至。杏出迎，笑曰：「寒矣。」親為解裘，徑擁入女帳中，曰：「好自為之，毋拂姑娘意也。」閤扉而出。女方寢，驚寤，申禮防，不從。王孫曰：「來省姊病耳。亦以禮自固也，可作終夕談。」杏但聞絮絮達旦，不涉燕私，心重之，杏自送之出，王孫隱以赬綃巾納女枕中，女不知也。經月餘，王孫方擁衾獨睡，見女排闥入，盈盈欲涕，執巾問曰：「此君物也？」曰：「然。」飄然即去。身追之，一蹶而寤。方驚疑間，而女訃適至，知杏已取巾以佐殮矣。王孫亦鬱鬱以卒。杏尋亦自縊以殉。,WIKI,清稗類鈔,243
情感,一為少女，已暈，一為老人，猶竭聲呼救。四苗人睨之而笑，睹狀似將置之死者。洪怒，自林出，連發三錘，斃三苗。其一大驚，發錘還擊，顧距洪遠，不及，倉皇欲遁。洪收錘，追擊之，亦斃。返身解漢人縛。於時女亦蹤至，不懌曰：「君奚事戕吾同類？」洪指老人、少女告以故。女微歎無語，既曰：「彼兩人既踐吾界，在理當死。」洪不服,WIKI,清稗類鈔,152
情感,湘女甄素瓊之父為諸生，瓊幼，即教之讀，十三四能作小詞短札，字娟秀，尤工繪事。年十八，父母為議婚，不可，恆閉門作密書。或偶為父母見，急掩之，不與觀。疑其有他，密偵之。未幾，瓊病，遂不起。既死，檢其篋，得函一束，怒而投之火，秘其事。明日，鄰女有名紫霞者，聞瓊死，泣不可仰，即扃戶臥，久不出。家人呼之不應，破扉入視之，僵矣。檢其衣，亦得函一束，皆素瓊手筆也。其一曰：「父母不解妹意，不令與姊同居，強欲與濁男子為偶，不亦冤耶？妹自別姊，思與日深，病與日積，奄奄一息，在旦暮間耳。紙窗夜涼，殘月入室，藥爐煙裊，燈冷花落，回憶去年春夜，與姊並肩坐碧紗窗下，挑燈讀李笠翁《憐香伴》之劇，則恍惚姊猶徘徊吾左右。回顧不見姊，又自驚卻，急掩幃臥，雙眸苦不得合，挑燈作此，以達吾姊。須知草此時，腸已斷也。紫霞吾姊青鑑。妹素瓊上。」霞家人怪之，以示瓊父母。噫！此二女也，其殆廣東順德十姊妹之流亞歟？,WIKI,清稗類鈔,387
情感,蘇州張申伯，粵寇洪秀全據江寧時開科試士所中之解元也，頗見重於李秀成，時進謁。李有寵姬金陵董氏女，名琬，風流嫵媚女子也，見張，甚有意。張謁李時，董侍左右，秋波流盼，為之魂消。卒以內外隔絕，不得如願。某年中秋夜，張在家，忽有垂髫女子送詩一緘，署名曰「薄命琬」。啟視之，則五言律一章，詩曰：「秦淮無限恨，佳節況中秋。俠骨梁紅玉，高才秦少游。花開三月暮，人到五更愁。相見不相識，長江滾滾流。」張得書，思想無已，後不復見。既而秀成至蘇，與李文忠公鴻章決戰，董乘隙逃出。張時隨李在蘇，李敗，董至蘇，百計訪張，終不遇，流為妓。,WIKI,清稗類鈔,256
情感,浙右某年少，美丰姿，有聲庠序。以早喪父母故，弱冠而未有室。某年，以鄉試至省城，寓親串家。其家有女，貌美而能文，兩相慕悅，遂有割臂之盟。女父已亡，其母微知之，不禁也。及某使媒妁來求婚，母問其年，則長於女者六歲，以俗有六衝之忌，辭焉。女知事不諧，終日悲泣。母始而慰諭，繼而譙訶，女遂雉經死。某聞之，亦仰藥自盡。拘牽俗忌，遂使男女並以情死，雖非禮所許，其情亦可憐也。,WIKI,清稗類鈔,180
情感,彭剛直歲於巡閱長江之便，輒至杭州，居西湖退省庵。暇必謁岳墳，墳左右皆岳王子孫，岳姓中有女名二官者，豔名噪一時。剛直至，二官必出，為之捧茶，致殷勤，剛直亦極力周旋之。嘗賦二絕以贈，其次章收句云：「但願來生再相見，二官未嫁我年輕。」未幾，剛直卒，而二官亦以是年歿。,WIKI,清稗類鈔,130
情感,定金於几而返。越數日再往，女方於尺幅鮫綃中作董北苑《秋山紅樹圖》，款金坐，詢問家世，為之泫然。一日，女方倦繡，金適來，煮茗清談，視牕前有黑白棋枰，問女：「善弈乎？」乃對弈一局，無半子勝負，彼此均稱異。再奕，復如初。金詫曰：「何我二人之思想相同而局局和也？」此後某遂時至，日益款洽。偶挑以遊語，輒峻拒，云：「若訂婚娶，雖妾媵亦可，否則死不從命。」然數月以來，閨房之樂，誠有過於畫眉者，惟不及亂耳。,WIKI,清稗類鈔,197
情感,某年四月某日，金飲於戚串家，過女門，大醉而踣，幾折股。女聞聲舁入，為之按摩，痛稍止。口渴甚，索飲急，女出大理雪梨膏，汲井水調而飲之，酒頓醒。歸而病瘧，呻吟床褥者兩月餘。金昏迷中輒呼女名不置，女知而悔甚。蓋人皆以為金之病，由飲新汲井水調梨膏而起也。乃遣嫗詣某家，言欲往侍疾，苟能稍慰病者，雖毀身弗惜。金母拒之。女愧甚，日飲泣，誓金死後以身殉。嫗勸不聽，乃謂有奇計可使會晤，重賂巫，言能以符籙驅瘧鬼，惟須於瘧未作時遠出避之，其所避處不得使家人知。金母信不疑，令先一日往避，大喜，扶杖入女家。時方盛暑而畏寒甚，女擁重衾以偎之，一汗而瘧不復來，乃相與申白頭之約。明年夏，金之叔方權某州牧，趣往為記室，固辭不獲。端午後一日行，而女病矣。數月弗瘳。里有白額者，虎而冠者也。時方為保局紳，豔女色，欲納為小星，遣媒遊說。女拒之。白怒甚，訴於官，誣女為流娼，官判以官價發賣。白厚賂吏胥，重價贖之歸。女不從，屢圖自盡，白逐之。女歸而病愈甚，專函招金，兼程返，而女卒矣。雛鬟出一紙書授金，淚痕墨跡，不可辨識，蓋乞其書墓碑亡妾周某之墓十七字也。,WIKI,清稗類鈔,460
情感,新城王氏，文簡公士禎裔也。家世已式微矣，而文采風流猶未稍減。有女嫁淄川李氏。李，富賈也，以草帽緶業起家，商於煙台，因挈家居之，粗通文字，夫婦相愛敬。生女曰銀姑，肄業煙台美教會所設某女校，資稟僅中人，而性情惇篤，態度尤嫻婉，見人不多言，在校甚勤學。有吳女者，新入教會，雖嘗受洗禮，不甚守教則。顧慧黠絕人，其於科學若不甚經意者，而每有觸悟，往往出人意表，校中論高才生必推吳，次乃及銀姑。二人者，居共室,WIKI,清稗類鈔,198
情感,問蘧亦世家子，少女一歲，為博山人。父早喪，母撫之成人。家有田千畝，肆數所，固儼然豪族也。母以博山地僻，煙台為商埠，且有商店在，故使就學煙台。不圖初來時，即遇銀姑侍母遊於公園，愛好之而不能得。念古有木蘭、黃崇嘏，不如反其道而行之，果得親近，然未嘗敢有輕薄也。銀姑病愈，問蘧雖不獲更晤，心亦大安。而不知當在校時，兩家父母已各為其子女訂有婚約矣。,WIKI,清稗類鈔,170
情感,載澂者，封貝勒，恭王奕訢子也。年少縱慾。某年夏，遊十岔海，海岸有茶座，澂見有婦，甚妖冶，獨坐無偶，屢目澂，因命其黨購蓮蓬贈之，謂之曰：「大爺欲與爾相會，可乎？」婦曰：「擇一地，可耳。」澂大喜，遂期於酒樓。婦知澂，澂不知婦為誰也。久之，澂欲納婦，婦曰：「此何可！我固有姑有夫也。無已，惟刼我於半途耳。」澂乃約婦於十岔海茶座間，率其黨刼之去。婦亦宗室女，論行輩，為澂族姑。奕訢聞之，囚之於高牆。,WIKI,清稗類鈔,195
情感,數日，至一城市，蓋潼川也。出資，賃屋居之，仍榜於門，鬻戲術，然惟應大官貴人之召，不復眩技市衢矣。安居數月餘，所獲尤不貲。一夕，方與女挑燈夜話，忽屋瓦有聲，如物過者。女方驚起，翁媼已搴簾入，罵曰：「無恥賤婢，背父母逃耶？」朱作色，方欲有言，翁劍指之曰：「無賴賊，誘人閨女，不恤污吾劍鋒，屠汝如犬彘耳。」女慮朱或傷，目止之，朱乃不動。翁媼遽牽女，左提右挈，穿窗而去，倏已不見。朱驚定，大慟。念失女，終不得歸，幸有餘貲，暫自給。某甲者，業油燭，與朱新相識，頗契洽，乃往告之。時甲亦閒居，乃說朱，合設一肆。甲頗樸誠，朱亦靈敏，營業日發達。終念女不置。審其行止性情，頗疑其非狐，然不能決，乃倩甲攝店事，歸探之。,WIKI,清稗類鈔,300
情感,遣嫁異方，義正辭嚴，不容剖析。自惟一失於前，豈堪再辱於後，徘徊無策，自掛牀前。雖珠胎已結，豆蔻方苞，亦不暇顧矣。何期恨海猶深，孽緣未了，中宵綆斷，驚起老人，調治多方，復得蘇息。然元氣已傷，君之骨血亦自此不能保矣。老親見此，知不可回，乃憫其癡愚，許以再合，辭謝聘幣，一意待君。然死期未臨，而病魔已至，宛轉牀第，復一歲有餘。迺者，老父從友人處聞君守義，誓志不婚，歸以告人，妾在病牀,WIKI,清稗類鈔,188
情感,桐城方望溪侍郎苞之弟子某，年踰五十，憂無子，方語之曰：「汝能學禽獸，則有子矣。」方性素嚴，忽作謾語，其人駭問故，方曰：「男女媾精，萬物化生，此處有人欲而無天理。今人年過四十，往往當交媾時，便有為祖宗綿血食之意，將天理攙入人欲中，不特慾心不熾，難以成胎，且以人奪天，遂為造物之所忌。不見夫牛羊犬豕乎，為陰陽之所鼓盪，行乎其所不得不行，止乎其所不得不止，遂生乎其所不得不生。又不見夫姦夫姦婦偷期密約者乎，彼自知干名犯義，方惟恐生子被人恥笑，而無奈發於情之不自禁，則姦生子往往獨多，此其明驗也。」其人悚然而退。,WIKI,清稗類鈔,252
喪祭,初喪即立神主，惟內外二層之主字，均寫王字，至受弔之日，有延請貴官達人行題主之禮。題主者，以王字改主字也。須二次，初由題主者以硃筆點之，繼改墨筆而主乃成。,WIKI,清稗類鈔,76
喪祭,路祭者，於喪家出殯之日，靈柩經過之衝衢，肆筵設席以奠之，亦曰公祭，蓋皆戚友聯合醵資以為之也。是時必擇一聲望較著者主祭，行一跪三叩禮，奠酒，讀祭文，餘皆跽於下。富貴之家，路祭有多至數十起者。,WIKI,清稗類鈔,94
喪祭,淮安喪禮，與他處不同者有三：一，頭七。俗謂此日為死者上望鄉臺之日，凡家中所有之事物情形，無一不為死者所見。家中人多於此夜通宵不臥，咸服白衣，意恐死者不知其在此為之成服也。二，送飯。俗傳人死之後，三日內不能即達閻王處所，則暫駐於本坊之土地廟中，此三日間，每夜必往土地廟送飯一次，並多焚紙帛，意似賄囑土地照應者。三，起程。三日之限既滿，本坊土地將死者送往都土地廟，喪家遂以紙紮轎馬，並延僧人、樂手導之，謂之起程，並謂轎為死者所乘，馬為本坊土地所騎也。,WIKI,清稗類鈔,223
喪祭,粵俗，殉葬之衣，輒持至社壇，燃香火灼之，謂之過社。謂非此，則死者不能享。然考其所始，實具精意。蓋粵人尚速葬，因此多盜棺者，孝子憫父母遺骸之見辱，而又無術以止之，因以火灼其衣，示人以不堪用。社為大眾聚集之地，故行於社，後人因之，遂成俗尚也。,WIKI,清稗類鈔,119
喪祭,新疆之蒙古人尚火葬，貴人歿，浴尸，韜以白布縢囊，舁至高原，平奠柴上，喇嘛誦經，舉火焚之。骨燼，則群相慶賀，取灰和藥屑、淨土，摶像，卜地葬之，壘土作塔形，亦有尖頂似矮室者。常人死，則以常服冪其尸，喇嘛取亡者年命卜地，馬載之往，誦經，投鳥鴉、狐犬，任其啄噬。旁熾火一炬，送葬者躍火而歸，不得數返顧其尸。食盡，則大喜，越三日不食，舉家皆惶惑恐懼不懽，謂亡者罪大，鳥獸皆不食，將獲陰罰。乃益延喇嘛誦經，驅鳥獸速食，謂之天葬。葬畢，相率遷徙，以死者地凶惡，絕履跡。復延喇嘛誦大經，以死者衣服、雜物、牲畜，持半施庫倫，乞誦經，祈冥福。冥福厚薄，視施送多寡。故庫倫喇嘛皆擁厚貲，富與萬戶侯等。又有人所稱慕為大喇嘛者，藏獨角獸之角，用以畫地，長與尸身齊，置尸其上，是地即為亡者有，除一切罪孽。非生前有大善，不獲遘此。遘之，即群舉為慶。,WIKI,清稗類鈔,359
喪祭,哈薩克，即蒙哈也。其俗，親死不居喪，不奠祭，惟舉哀而已。死則速葬不宿。人病，延莫洛大誦《依滿經》於耳側，歿，取淨水洗尸，以阿和乃哆密絞而堅絜之，奠板上，幠以常服之衣。莫洛大率其家人往拱不耳，掘地為長方穴，舁尸置其中，頭北而足南，面西向，至者賻貨財，賵牛馬羊駱駝，量力大小，自挈氈幕，聯結墓左右，為馳馬鬬捷之戲。是日也，童子年不盈十五者，跨馬至會所報名，以次編第，萃集數十里外，整鞍按轡而立。聞角聲起，趿踏飛馳，疾如驚矢，先至者居第一，以次至四十騎而止。第一酬銀畜值千金，其下獎各有差。遠近慕嗟，以為矜寵。,WIKI,清稗類鈔,252
喪祭,新疆纏回喪葬之俗，人死，延海蘭達爾集屋上誦經。戚友弔唁，賻銀畜。即日，以白布絞尸，納之穴，阿渾誦經，家人皆純素冠帶。子女之於父母，妻之於夫，若兄弟親戚，持服四十日，或百日，不翦髮，不華衣。封土為墳，謂之麻札，上飾馬牛羊之角尾。富家或築廬墓側，聘明經典者守之，朝夕諷誦，謂之唸素爾。春秋佳節，瀹羊肉糜祭於墓，謂之散尼牙子。不建廟，不樹主。有子者，財產歸子，其女與前妻之子，得分子之半。無子有女者，財產歸女。子女俱無者，不立嗣，撫他人之子，不得分財產，兄弟及親戚均分之。其妻無所出者，僅分女所應得財產之半。子先父母死，父母財產例不得及於其孫。,WIKI,清稗類鈔,269
喪祭,柩未離家之前，令星士推占弔客之生辰，苟與死者生辰同一星辰，則其身將有大不幸，即不得襄理葬事。是時將尸移置舁床，從吉祥之方位，停於屋隅，於頭側燃五牛脂燈，環以簾，並陳其在日常嗜之飲食及燈於簾中。詰朝，柩將赴葬地，弔客皆向之行禮，以二人攜茶酒及一切食品隨其柩，死者之坐家僧或喇嘛，則擲一錢於舁床，緩隨其後。其前行時，右手擊手鼓，左手鳴鈴。若柩未至葬所而中輟於地，則為大不祥，即於其地再整理之。,WIKI,清稗類鈔,194
喪祭,和稻米以進，曰祭天還願。越翌日，於神位祈福，供以餅，餅以五色縷供神前，祝辭畢，以縷繫主人胸前，為受福。三日，祭乃畢。若滿洲舊族之近興京城者，祀典禮儀皆同。惟舒穆祿氏供大上帝，如來菩薩諸像，又供貂神於神位側。納蘭氏則獻羊雞魚鴨諸品，巫用銅鈴繫腰跳舞，以鈴墜為宜男之兆。蒙人每晨熬茶畢，將一勺出戶，向東南奠之，跪誦經語一句，謂之哈拉哈烏敦，譯言天門星也，即靈星。,WIKI,清稗類鈔,179
喪祭,青海柴達木蒙番之奉佛，必磕等身頭，望南叩頭而進，以拜代步。身貼地，兩脛後伸，兩手前推，手指印地為記。起而前，足趾接手印處，跪下復拜。起立，再步至手印處，跪下復拜，以趾接指。連環相接，中無隙地。每一拜則向前行六七尺，每日可行十里，如是竟日。過阿克坦河、巴顏喀剌山、木魯烏蘇、當拉嶺、喀喇烏蘇、岡里斯山，至拉薩達賴喇嘛所居之寺，凡七千里，約歷一年有半，尚有雨雪風沙之時，則須兩年有餘矣。,WIKI,清稗類鈔,191
喪祭,或曰：秀全崇奉邪教，嘗雕一木像，高二尺許，人身虎頭，云係天父差來傳語，眾叩拜甚恭。逢禮拜期，裹以黃綢，置臺上。遇陰晴，三日前徧掛牌，詭稱天父下界告知。所派間諜，每百人為大隊，五人為小隊，身貼小布一塊，如指面大，腿臂各分暗記，分道而行。或裝僧道，或扮乞丐，或肩挑貿易，每至一處，即於城牆畫一白圈為暗號，欲使愚民疑為天神下降也。,WIKI,清稗類鈔,162
喪祭,內閣大庫藏弆宋元書籍，且有珍祕罕見之物。宣統時，張文襄公之洞疏請開內閣大庫檢查藏書，曹舍人元忠司其事。瞥見最高處有一木匣，黃綢密裹，外加銜封。異而詢之庫吏，吏謂為庫神，並言歲由閣長致祭，無敢啟視，違則大不利。閣長者，內閣侍讀也。曹不信，遂自取之。及啟觀，則一天然成形之籐，狀肖獮猴，長約五六寸，眉目悉具。曹把玩久之，加以封識，仍庋之原處。,WIKI,清稗類鈔,169
喪祭,梧州府城對河之三角嘴，有三界廟，相傳內多小青蛇，土人呼為青龍，謂神所憑依也。愚民偶因細故，爭論不決，輒相約往摩青龍。司祝僧又故神其說，謂摩者必問心無愧方可，苟內省有疚，青龍必噬之，迷信者每多附會。司祝又謂青龍無他嗜，惟啖雞卵，於是群以雞卵敬神，纍纍然置神座。司祝者煮以武夷茶，恣大嚼焉。江西撫州一帶有青蛙神，土人呼為將軍。杭州亦有所謂金華將軍者，亦蛙也。,WIKI,清稗類鈔,177
師友,成容若為康熙時名公子，明珠子也。容若有徐健庵、查初白、姜西溟為師，朱竹垞、高澹人、顧梁汾、徐電發為友，名章俊語，價重雞林，不假《通志堂經解》為重也。,WIKI,清稗類鈔,74
師友,經師江慎修一傳為戴東原，再傳為段懋堂、金檠之，三傳為陳碩父，四傳為戴子高。碩父有同學胡竹村、胡墨莊。姚惜抱有弟子管異之、陳碩士、梅伯言，其師資為劉海峰、姚薑隖。張皋文有同學洪稚存、孫淵如。校讎名家盧召弓有同學孫伯淵、畢秋帆。輿地名家顧景范有同學顧亭林。小學名家段懋堂有諍友徐謝山，言《說文》之學。江慎修一傳為戴東原，再傳為段懋堂，言聲韻之學。,WIKI,清稗類鈔,171
師友,國朝家法，皇子皇孫無不於六歲就外傅，非若明季諸臣之常以皇子出閣讀書為請也。上書房在乾清門之東北嚮，卯入申出，攻《五經》、《史》、《漢》、策問、詩賦之學，雖窮寒盛暑不輟。舊例，皇子初就學見師傅，彼此皆長揖。徐元夢於康熙癸酉以原任侍講入直，佟淵若於戊寅以檢討入直，曰教書，曰課讀，尚無師傅之稱。其居處為南薰殿西長房兆祥所咸福宮，亦無上書房之名。雍正紀元，諭：「諸皇子入學之日，與師傅預備杌子四張、高桌四張，將書籍筆硯安設桌上。皇子行禮時，爾等力勸其受禮。如不肯受，皇子向座一揖，以師儒之禮相敬。如此，則皇子知降重師傅，師傅等得盡心教導，此古禮也。至桌張飯菜之預備，亦須竭誠盡禮，毋或稍間。,WIKI,清稗類鈔,292
師友,蘇州有女士曰金纖纖，名逸，生而有夭窕之容。幼讀書，即辨四聲，愛作韻語，每落筆，如駿馬在御，蹀躞不能自止。年甫笄，嫁吳中少年陳竹士。結褵之夕，忽一婢手花箋出，索竹士催妝詩。竹士適然驚，幸素所習也，即應教，索和。然事尊章謹，不以文翰自矜。當時吳門多閨秀，如沈散花、汪玉軫、江碧珠等皆能詩，皆推纖纖為祭酒。一日，偕諸女坐虎邱劍池旁，相與談《越絕書》、《吳越春秋》諸故事，洋洋千言，此往彼復，縉紳先生旁聽者或不解所謂。其論詩，於唐宋諸名家，靡不研究，尤嗜袁子才詩。嘗於病中得《小倉山房集》，伏枕讀之，盡四晝夜畢。寄書諄諄，乞為弟子。及袁往訪，扶病出拜，逾數月而死矣。,WIKI,清稗類鈔,279
師友,仁宗之於朱文正公也，禮數逾涯，恩榮終始。歿後數年，文正猶子錫爵方為山東藩司，而山東學政黃勤敏公亦文正昔所特薦也。仁宗批勤敏謝恩摺云：「朱錫爵才勝於德，汝應念石君師傅之舊恩，時加訓戒，毋忽。並令轉諭知錫爵，令其回奏。」御筆於石君二字上空一格，尊師之意也。,WIKI,清稗類鈔,126
師友,湘陰李文恭公星沅起家孤寒，開敏沉毅。陶文毅公雨澍，故父執也，知之久，招入川東幕，委以書記。每口授大略，援筆萬言，曲盡事理。文毅色喜曰：「子，經世才也，但當多讀書耳。」文恭感激自力，執弟子禮終其身。,WIKI,清稗類鈔,98
師友,李申夫方伯從曾文正公最久，文正在祁門，兵事方急，惟李相隨不去。同治壬申，文正薨，李輓之曰：「極贊亦何辭，文為正學，武告成功，百世旗常，更無史筆紛紜日；茹悲還自慰，前佐東征，後隨北伐，八年戎幕，猶及師門患難時。」李文忠公見之，頗恨其言。申夫，乃文正之弟子也。,WIKI,清稗類鈔,128
師友,某侍郎家資本饒，歲入又鉅，其入仕也，非以科第，而好為人師。著弟子籍者多至百餘，蓋皆漫不相識，納金為贄，俗所謂拜門者是也。且束脩之豐嗇，在所不計，以是人多歸之。,WIKI,清稗類鈔,79
師友,世俗交友相得，盟為兄弟，各書紅柬交換以為證，曰蘭譜，蓋取《易經》所載「同心之言，其臭如蘭」，及《世說》所載山公與嵇、阮一面契若金蘭之義也。紅柬所書，如姓名、字號、省府縣籍貫、年歲、誕生之年月日時、男三代之名號、女三代之姓、兄弟姊妹妻妾子女孫曾之名號並其官爵、職業，若有顯貴之疏族，亦備書之，以示光寵。此實為依附攀援之作用，非果志同而道合、聲應而氣求也。然如甲乙二人皆於微時訂盟，結為異姓兄弟，他日者，甲貴而乙賤，適同官一地，而乙須受轄於甲，則乙必擇期具手版上謁，附繳蘭譜，甲亦直受之不謙讓也。自是而口頭、書面不敢有如兄、如弟之稱謂矣，惟乙之對於他人，則必仍曰某憲為予之盟兄弟，以驕於人。,WIKI,清稗類鈔,293
師友,辦團拜者，每年之春，京師各部院及有科目者，例必舉行。以值年一二人承辦，開筵演劇，費至數百金，次者亦必擇地會飲。蓋京師地大人眾，往往經年不一面，亦藉此以得聚晤耳。外省亦然，且多有聯合商界以行之者。,WIKI,清稗類鈔,97
師友,魏和公既以明亡棄諸生，事遠遊，歷閩、粵，渡海，達瓊州，北抵燕京，返轍夷門，過洛陽，南浮漢沔，入秦關，涉伊水，經鳳、滁。所至必交其賢豪，訪尋窮巖遺佚之士。嘗省故人於韓城，往觀砥柱三門，聞高士彭荊山居華山絕險處，直上四十里，手鐵絙，躡飛磴，訪之。遂居翠微峰頂，榜曰吾廬，更以自號。,WIKI,清稗類鈔,138
師友,如皋冒青若，名丹書，為辟疆次子。其游京師時，明遺逸鸝圯道人戴本孝曾作畫冊贈之，題其後曰：「冒子青若，生平於事親懷友之外，無他鶩，進德修業，不出戶庭而譽聞四方。年近三十，始遠游來京師，承親志也。時余已旅食燕市兩年，因主人能適余性，不掃室危坐，則蒙袂獨行，出入可以自恣。一聞戶外革鞜聲，則畏匿不敢見，即間有過從，僅素心一兩人而已。嘗歎青若來，自今之公卿大夫以及遠近名彥，莫不折節樂與之游。余每過其次舍，不終食，輒欲避影而逃也。,WIKI,清稗類鈔,211
師友,若其得已，青若老親之上，猶有老親在焉，肯以其家三十年中不違晨昏之賢子若孫，有如吾青若者，令其久旅孑處於數千里之外，將僕僕欲奚為也？苟非知者，則亦第謂其若今之逐富貴慕聲勢者等耳。嘻！豈青若之所以勉承親志也哉？青若少余十有八歲，固兄事余，因其降辰，將裒仁人金石之音以贈之，遂出是冊，以當先粃。青若持余贈歸皋東，以娛其親，庶見交道在今日，猶有跫然若某某先生其人者，若是乎其不能忘也。」王文簡公士禎《感舊集》已錄其冊中題畫詩數首。鸝圯道人又號鷹阿山樵，海陽人，僑居歷陽，著有《前生餘生詩稿》。,WIKI,清稗類鈔,242
師友,泰州吳野人名所居曰陋軒，甘心窮餓。與吳鱗潭祭酒善。鱗潭官京師，夜夢野人索棉布十丈，詰朝，寄詩與布。野人得之，曰：「神交哉！」報以詩。,WIKI,清稗類鈔,66
師友,吳薗次守湖州日，廣交游，四方名士過從無虛日。嘗與吳梅村、宋荔裳、曹秋岳等集窪樽亭，皆屏去騶從，解衣盤礴，見者目為神仙中人。梅村作詩紀事，有「客比亂山多」之句。陳其年獨未與其盛，故其敘《林蕙堂集》，有「獨有鄙人，況居旁邑，調絃待奏，情含流水之中；滅刺難前，客在亂山之外」等句。,WIKI,清稗類鈔,137
師友,歷城李方山，名日景，嘗客南昌，有傳宋荔裳已死者，特為詩弔之，與宋初未識也。後至武林，聞宋尚無恙，李喜甚，借馬於友人，疾馳相視，且出詩讀之，兩人因泣下霑襟。已而命酒，狂飲極歡，策馬而去，自是遂為友。,WIKI,清稗類鈔,98
師友,康熙時，鎮海謝緒章北溟、慈溪鄭性南谿、鄞縣萬承勳西郭、李暾東門，號稱四友，各以詩鳴，嘗合刻《四明四友詩集》。蕭山包飲和著述自豪，出處不苟，嘗與同邑崇儒里沈七禹錫、城南蔡五十一仲光、城東里毛奇齡為四友。,WIKI,清稗類鈔,100
師友,陳確，字繹思，江寧人，從父官湘鄉，遂家焉。為人尚大節，不治生，工詩字，所居為茅廬，書數卷、竹數竿而已。長沙之能文者皆豪之，與往來，然特與北人和本初友善。本初者，乃繹思里人彭警庵之妹婿也。其父甲武舉官守備，而本初事文藝，隸善化庠，名籍甚。胸無城府，人有過，面爭之，扶人於危，口不市德。產於南，而慷慨悲歌，尚有燕趙風也。,WIKI,清稗類鈔,158
師友,周青士家嘉興之梅里，以賣米為業，自晨至午居市肆，過午輒閉肆，登小樓讀書。工詩，好客，與朱彝尊、李良年、鍾淵映比鄰相善，詩酒往來無虛日。晚游京師，至宿遷，墮水死。,WIKI,清稗類鈔,80
師友,成容若風雅好友，座客常滿，與無錫顧梁汾舍人貞觀尤契，旬日不見則不歡。梁汾詣容若，恆登樓去梯，不令去，一談輒數日夕。,WIKI,清稗類鈔,57
師友,劉文清公墉與瑛夢禪交最契，夢禪居勾欄胡同，與文清邸第鄰巷也。文清善書，與夢禪手札凡二百通，由壯至老，體格皆備，夢禪裝為冊，自為之序。又有與夢禪餽物事目一冊，日用之物無所不具，殆亦無日不餽也。又二冊，則多邀飲之札。此可想見二人交誼矣。,WIKI,清稗類鈔,116
師友,新建裘文達公曰修，每下直，即居聽事西軒，環設客座，戒閽人，客至即引入坐，與共飲食，迭起迎送，竟日無倦容。,WIKI,清稗類鈔,52
師友,袁子才廣交，居金陵隨園，為詩壇盟主。四方客至，坐花醉月，樽俎聯歡，殆無虛日。一日，大開東閣，客至五百人，皆一時知名之士，惟趙雲松觀察方游棲霞，折簡招之，竟謝不往，貽以詩云：「名紙填門奉坫壇，隨園豪舉欲留餐。靈山五百阿羅漢，一個觀音請到難。」袁得詩大笑。,WIKI,清稗類鈔,126
師友,黃仲則少尹景仁性落落難合，不廣交，以是始慕與交者，後皆稍稍避之，黃亦不置意，獨與洪稚存太史亮吉交十八年。洪屢以事規黃，黃雖不之善，而亦不之絕也。,WIKI,清稗類鈔,72
師友,高爽泉，名塏，錢塘人，以善書著於時，愛交游，如何上舍元錫、查刺史揆、陳司馬鴻壽、陳明府文述、郭明經麐、彭上舍兆蓀、陳侍郎嵩慶、朱漕督為弼、慶制軍保、胡中丞克家、陳中丞桂生，咸相與推襟送抱，跌宕文酒，蓋重其書，並器其人也。,WIKI,清稗類鈔,110
師友,錢塘布衣蔡焜，字木龕，居武林門內斜橋河下，家貧，而愛客若命。室惟一老嫗給事，門懸竹梆一，客至，擊之，則嫗啟扃出。門設題名簿，訪者先書姓氏焉。登其堂，修潔無塵，茗碗熏鑪位置妥貼，酒談茶話，惟客之便。蔡不作詩而善談論，腹笥極博，待人接物則煦煦作春氣也。仁和龔定庵，名自珍，為段懋堂外孫。兩世禮曹，交徧海內，綺紈附驥，齒挂通人，道光時之名公子也。,WIKI,清稗類鈔,170
師友,道光末，石甫罷官居里，過其家，遇孟塗叔某，時年老目眩，問客誰，石甫跪而自呼其名曰：「某在斯。」其叔撫摩石甫之頂而言曰：「姚三，汝歸來耶？何久別也！」若不知其曾為廉訪也者。,WIKI,清稗類鈔,85
師友,同治己巳，仁和高古民卒，譚復堂大令哭之慟，嘗曰：「追懷癸丑以來，論交群紀之間，與昭伯結昆弟之好，又唱酬相得。仲瀛、白叔童幼親密，予弟畜之。昭伯得心疾，沈緜不瘳。予南北奔走，與高氏蹤跡遂隔。亂定言歸，昭伯歾於越州，有子歧嶷，而仲瀛好學深思，白叔才氣飈舉，皆可一日千里。丈周甲之年，神明強固，猶跌宕文酒之場。家素封，遇亂，不能無折閱。父子兄弟，怡悅家衖，授受文史。丁卯秋，白叔與予同舉於鄉，通家之誼，視予加親。禮闈報罷，與丈猶數見。秋初嬰疾，奄忽閱歲，遂以不起。遺詩二三十卷，尚未刊布，意趣在梅村、竹垞間。言念疇昔，愴懷老成，如何可言！」,WIKI,清稗類鈔,267
師友,福山王文敏公懿榮，光緒庚辰進士，蚤負博雅名。居京師久，士子公車入都，咸以得一識面為榮。王答拜之名刺有三種：僅工制舉文者，用楷書刺；稍知古今學不名一體者，用隸書；嫥精漢學旁通金石者，用小篆。歙縣汪仲伊與王為同年，或問曰：「王與先生何如？」答曰：「用隸書，猶以其為同年也。」因大笑。,WIKI,清稗類鈔,139
師友,教人以事者曰師，然古之君子互相切磋，固兼師資友誼而言也。光緒中葉，吳縣俞筱甫通守廷瑛官浙中時，譚復堂大令方自皖罷官，休於里門。譚以經學文學負海內重望，俞與之友，每有撰著，輒攜以就正，奉以為師，風瀟雨晦，時相過從，不厭不倦也。譚曰：「俞君非風塵中人，老而好學，固自有千秋也。」,WIKI,清稗類鈔,137
師友,侯官林暾谷京卿旭嘗遊武昌，徧識一時名流，若陳寶箴三立父子、梁鼎芬、蒯光典、屠寄之倫。光緒癸巳，旋里，應童子試，三試冠其曹，為邑諸生。旋領鄉薦第一，其闈作傳誦天下，年十有九耳。入都，知名之士爭與交，乃遂交黃紹基、沈曾植、康有為、梁啟超、嚴復諸人。,WIKI,清稗類鈔,122
師友,穰卿好客之名既著，故四方人士無不求與一面。日本人之能作華語者，亦與相周旋，某且舉其家藏之寶刀以為贈。穰卿有弟曰仲閣者，則反是，以耳聾，須與人筆談，人恆厭之故也。,WIKI,清稗類鈔,80
君範,王素為諫官，論王德用所進女口，仁宗初詰之曰：「此宮禁事，卿何從知？」素曰：「臣職在風聞，有之則陛下當改，無之則為妄傳。何必詰其從來也？」仁宗笑曰：「朕真宗子，卿王旦子，與他人不同，自有世契。德用所進女口，實有之。在朕左右，亦甚親近，且留之如何？」素曰：「若在疏遠，雖留可也。臣之所論，正恐親近。」仁宗色動，呼近璫曰：「王德用所進女口，各支錢三百貫，即今令出內東門了急來。」遂涕下。素曰：「陛下既以臣奏為然，亦不須如此之遽。且入禁中徐遣之。」上曰：「朕雖為帝王，然人情同耳。苟見其涕泣不忍出，則恐朕亦不能出之。卿且留此以待報。」素曰：「陛下從諫，古哲王所未有。天下社稷幸甚。」久之，中使奏宮女已出門矣。上復動容而起。,WIKI,宋稗類鈔,307
君範,貝州卒王則據城叛，詔明鎬往討，久無功。參知政事文彥博請行，仁宗欣然遣之，且曰：「貝字加文為敗，卿必擒則矣。」未逾月而捷報聞。,WIKI,宋稗類鈔,62
君範,蜀中一舉子獻詩太守云：「把斷劍門燒棧道，成都別是一乾坤。」守械其人奏之。仁宗曰：「此乃老秀才急於仕宦而為之，不足治也。可授以司戶參軍。」其人到任不一年，慚恧而死。,WIKI,宋稗類鈔,81
君範,故事郊而肆赦，奉祠不敬，不以赦論。治平中，郎中易知素貪饕，賜食大官，醉飽失容。御史以不敬聞，韓魏公請論如律，謂不行後將廢禮。英宗不許，曰：「寧以他事坐之。士以飲食得罪，使何面目見士大夫乎？」,WIKI,宋稗類鈔,95
君範,神宗皇帝一日行後苑，見牧猳豚者，問何所用？牧者對曰：「自祖宗以來長令畜之。自稚養之以至大，則殺之，更養稚者。前朝不敢易，竟不知果安用。」神宗沉思久之，詔付有司，禁中自今不得復畜。居數月，衛士忽獲妖人，急欲血澆之，禁中卒不能致，方悟太祖之遠略。熙寧中，作坊以門巷委狹，請直而寬廣之。神宗以太祖創始，當有遠慮，不許。既而眾工作苦，持兵奪門欲出為亂。一老卒閉而拒之，遂不得出。捕之皆獲。,WIKI,宋稗類鈔,190
君範,神宗病甚不能言，宣仁謂曰：「我欲為汝改某事某事，凡二十餘條。」神宗皆點頭。獨至青苗法，再三問，終不應。熙寧初，神宗與二王禁中打球子。上問二王欲賭何物？徐王曰：「臣不賭別物，若贏時，只告罷了青苗法。」,WIKI,宋稗類鈔,99
君範,高宗在德壽宮，每進膳，必置匙箸兩副。食前多品，擇取欲食者，以別箸取置一器中，食之必盡。飯則以別匙減而後食。吳后嘗問其故，對曰：「不欲以殘食與宮人食也。」,WIKI,宋稗類鈔,76
君範,孝宗初年，恢復之志甚銳，而於時謀臣猛將，雕喪略盡，財屈兵弱，卒不得逞。厥後畜積稍羨，又嘗有意用兵。祭酒芮國器奏曰：「陛下只是被數文腥錢作使。何不試打算，了得幾番犒賞。」上曰：「朕未之知也。待打算報卿。」後打算，只了得十三番犒賞，於是用兵之意又寢。,WIKI,宋稗類鈔,123
君範,淳熙己酉，孝宗退居重華宮。有淨室，終日宴坐其間。幾上惟書籍及筆墨楮研而已。近璫嘗奏：「高宗皇帝留下寶器圖畫，陛下盍的取觀？」壽皇曰：「先帝中興，功德盛大，故宜享此。朕豈敢自比先帝！」皆鎖閉不開。,WIKI,宋稗類鈔,97
符命,王冀公欽若，微時薄遊臨川，寄食蔡參政門館。天寒，冀公無被，夜中凍甚，竊入仆魁陳超被中。睡定，超方夢，有數人叱曰：「宰相睡，何得同床耶？」即舁至戶外。超甚驚愕，不敢近冀公。自此謹待之，兼盡力相助。公後貴顯，所以存問於超者甚至。超子亦舉進士。（王欽若，字定國，新喻人。封冀國公，諡文穆。）,WIKI,宋稗類鈔,142
符命,撫之臨川北郭二十里間，有地名曰虎頭洲。郡人死不能葬者，必詣其所焚之，因揚骸灰於水中。治平元年，撫人李權夢親朋張樂送至洲上，甚不悅，告人曰：「吾其死乎？」俄而被鄉薦，遂登第，調處州司理。乃悟虎頭為處字，而洲為州也。,WIKI,宋稗類鈔,106
符命,邊鎬為謝靈運後身，故小字康樂。范淳夫為鄧仲華後身，故名祖禹。張平子後身為蔡伯喈，鄒陽後身為東坡居士。即其習氣，似皆不誣也。,WIKI,宋稗類鈔,61
符命,章郇公得象守洪州，嘗因宴客，擲骰賭酒，乃自默占：「如異日登台輔，即成貴采。」一擲得佛面浮圖，遂緘秘其骰。至為相猶在。,WIKI,宋稗類鈔,58
符命,神祖幸秘書省，閱江南李主像，見其人物儼雅，再三歎訝。而徽宗生，生時夢李主來謁，然其文采風流，過李主百倍。及北狩，女真亦用江南國主見藝祖故事。徽宗夢錢王再三乞還兩浙。明日與鄭後言：「朕夜來被錢王索取兩浙甚急。」鄭後奏云：「昨妾夢亦然。」須臾報韋妃誕高宗。既三日，徽宗臨視，戲妃曰：「酷似浙臉。」蓋妃籍雖貫開封，而原占於浙。亦遂成南渡之讖云。（錢王壽八十一，高宗亦壽八十一，以夢讖參之，良不誣矣。）,WIKI,宋稗類鈔,197
符命,元絳，字厚之。初知荊南，嘗夢至仙府，與三人連書名。旁有告之曰：「君三人蓋兄弟也。」覺而思之，不知所謂。既入翰林為學土。韓持國維，楊元素繪在院。一日書奏列名，三人偏旁皆從絲，始悟夢中兄弟之意。既而持國、元素皆補外，公得尹京兆。後三年，復同元素還職，而鄧文約綰，相繼為直院，則三人之名又皆從絲，蓋始終皆同。以此知升沉進退，決非偶然者。一作元厚之少時，曾夢人告之，異日當為翰林學士，須兄弟數人同在禁林。厚之自思素無兄弟，疑此夢為不然。熙寧中，厚之除學士，同時相先後入學士院，一韓持國維，一陳和叔繹，一鄧文約綰，一楊元素繪，並厚之名絳，五人名皆從絲。始悟兄弟之說。,WIKI,宋稗類鈔,278
符命,斡離不破汴京，殺太宗子孫幾盡。宋臣有詣其營者，觀其貌絕類藝祖。伯顏下臨安，有識之者。後於帝王廟見周世宗像，分毫不爽。世又傳王介甫為秦王廷美後身，高宗乃錢王後身。,WIKI,宋稗類鈔,80
符命,至元十一年甲戌，宋之咸淳十年也。秋七月，元世祖命中書右丞相伯顏總制大軍取宋。諭之曰：「朕聞曹彬不嗜殺人，一舉而定江南。汝其體朕心，法彬事，毋使吾赤子橫罹鋒刃。」伯顏叩首，奉命惟謹。明年乙亥春，諸郡望風降敗。伯顏遣員外郎石天鱗詣闕奏問。世皇喜，顧謂侍臣曰：「朕兵已到江南。宋之君臣，必知畏恐。茲若遣使議和，邀索歲幣，想無不從者。」遂敕伯顏按兵，乃命禮部尚書廉希賢、侍郎嚴忠範、計議官宋德秀，秘書丞柴紫芝等，齎奉國書使宋。次建康，希賢等借兵衛送。伯顏曰：「方今兩軍相阨，互有設險，宜令行人先往道意。若便擁兵前進，吾恐別生罅隙，則和議之事必難成矣。」希賢等堅請，乃簡閱銳卒五百畀之。至獨鬆關，戍關者宋浙西安撫使參議官張濡也。以為北兵叩關，率眾掩擊，殺忠範。希賢被執，病創死。世皇聞之大怒，趣進攻。嗟夫，宋之亡，始以拘留使者，肇敵兵之興。終以誤殺使者，激世皇之怒耳。藉使獨鬆之使不死，宋之存亡未可知。其亦有數也歟？宋未下時，江南謠曰：「江南若破，百雁來過。」當時莫喻其義。及宋亡，蓋知指丞相伯顏也。,WIKI,宋稗類鈔,445
吏治,洪玉甫云：「祖宗時，非特士大夫能立節義，亦自上有以成之耳。」張乖崖再任成都日，夜分時，城北門有中貴人到，請鑰開門。既入見，公謂曰：「朝廷還知張詠在西否？況川中兩經兵寇，差詠來治亂。今中貴夜分入城，使民驚擾，不知有何急切幹當？」中貴曰：「銜命往蛾眉燒香。」公曰：「待要先斬後奏，先奏後斬耶？」中貴悚惕曰：「念某乍離班行，不知州府事體。」公曰：「若如此道即是。」卻令出西北門宿。來早入衙下榜子云：「奉敕往蛾眉山燒香，入內內侍省王某參。」公判榜子云：「既銜王命，不敢奉留。請於小南門出去。」其嚴正如此。,WIKI,宋稗類鈔,248
吏治,宋均常言：「吏能弘厚，雖貪汙放縱，猶無所害。唯苛察之人，身雖廉，而巧黠刻剜，毒加百姓。」識者以為確論。,WIKI,宋稗類鈔,51
吏治,趙清獻公閱道抃，治民所在有聲，在成都杭越尤著。熙寧中，以大資政知越州，兩浙旱蝗，米價踴貴，餓死者十六七。諸州皆榜衢路，立告賞，禁人增米價。閱道獨榜衢路，令有米者任增價糶之，於是諸州米商輻輳詣越。米價更賤，民無饑死者。,WIKI,宋稗類鈔,108
吏治,曾魯公以侍讀守鄭州。時文潞公自長安召，入鄭。方在晏席，俄報潞公失去銀杯。曾曰：「郡人敢爾，必三日可獲。若公之從者自為，則今日必擒。」公未以為然。逡巡果捕至，乃從者也。潞公因驚謂曰：「君知即獲何也？」曾曰：「所至有捕盜者，從人單露，必須易敗。」潞公以為神明，遂引復翰林，尹開封，至大用，相三朝。位侍中令守太傅使相致仕。（曾公亮，字明仲，晉江人。封魯國公，諡宣靖。）,WIKI,宋稗類鈔,181
吏治,范忠宣純仁尹洛。謝克家自河陽來，至白司馬坡，歇店中秣馬，見老翁負暄牆下。有人告曰：「黃犢為人所竊矣。」翁坐負暄如故，略不向問。須臾再以失犢告，翁容色自若。徐曰：「爾無求，必鄰家戲藏爾。」謝以為有道者，異而就問曰：「翁家失犢，再告而不顧何也？」翁笑曰：「范公居此，孰肯為盜？必無此理。」已而犢果還。忠宣當時信及百姓如此。（范純仁，字堯夫，吳人。文正公仲子。官右僕射，諡忠宣。）,WIKI,宋稗類鈔,187
吏治,李孝壽知開封府。有舉子為仆所陵，憤甚，具牒欲送府，為同舍勸解，久乃釋。自取其狀，戲學孝壽押字判，不用勘案，決臀杖二十。仆翌日持詣府，告其主仿尹書判，私決人？孝壽即令追之。既至，具陳所以，孝壽幡然謂仆曰：「如此秀才所判，正與我同。真不用勘案。」命吏就讀其狀，如數決之。是歲舉子會省試於都下數千人，凡仆聞之，皆畏戢無敢肆者。當時莫不稱其敏。宋元獻公庠，罷相守洛。有—舉子行囊中有失稅之物，為仆夫所告。公曰：「舉人應舉，孰無所攜，未可深罪。若奴告主，此風胡可長也？」但送稅院倍其稅，仍治其奴罪而遣之。,WIKI,宋稗類鈔,247
吏治,王希呂仲衡知紹興。郡舉進士，有為二試卷，異其名，皆中選。黠者不厭，嘩然訴之。王呼其首問曰：「爾生幾何年？凡幾試矣？」眾謂憐其潦倒，皆以老於場屋對。王曰：「曾中選否？」曰：「正為屢試皆不利也。」五忽作色曰：「爾曹屢試不一得，彼一試而兩得，而敢訴耶？」逐而出之。,WIKI,宋稗類鈔,129
吏治,蔡挺為江東提點刑獄。有處州職官譖本州幕掾奸利事。蔡留職官於坐，呼掾面證之，而初無是事，職官慚懼伏罪。蔡責之曰：「汝小人也。吾雖可欺，奈何譖無過之人乎？」叱去之。自是無復譖毀，而人伏其不可欺也。,WIKI,宋稗類鈔,96
吏治,安晚鄭清之居青田，府鹿食民稻，犬噬殺之。府矚守黥犬主，幕宮擬曰：「鹿雖帶牌，犬不識字。殺某氏之犬，償鄭府之鹿足矣。」守從之。（鄭清之，號安晚。）,WIKI,宋稗類鈔,72
武備,狄漢臣起行伍，累戰功致位樞府。既貴，或請去其面文，笑不答。時特以酒濯面使其文顯。仁廟亦喻滅之，對曰：「臣非不能，姑欲留以為天下黥卒之勸。」上由此彌重之。,WIKI,宋稗類鈔,76
武備,元昊有腹心將號野利王、天都王者，各統精兵，最為毒害。種世衡謀欲去之。野利嘗令浪裏賞乞媚娘三人，詣世衡乞降。世衡知其詐，曰：「與其殺之，不若因以為間。」留使監稅，出入騎從甚寵。有紫山寺僧法崧，世衡察其堅樸可用，延致門下，誘令冠帶。因出師，以獲賊功白於帥府，表授三班階職，充指揮使。又為力辦其家事。凡居室騎從之具無不備。崧酗酒狎博，無所不為。世衡待之愈厚，崧既感恩。一日世衡忽怒謂崧曰：「我待汝如子，而陰與賊連，何相負也？」械繫數十日，極其楚毒。崧終不怨，曰：「崧丈夫也。公聽奸人言欲見殺，有死耳。」居半年，世衡察其不負，為解縛沐浴，延入臥內，厚撫謝之曰：「汝無過，聊相試耳。欲使為間，其苦有甚於此者，汝能為我卒不言否？」崧泣允之。世衡乃草遺野利書，膏蠟致衲衣間，密縫之。仍囑之曰：「此非濱死不得泄。若泄時，當言負恩不能成將軍之事也。」又以畫龜一幅，棗一蔀，遺野利。野利見棗龜,WIKI,宋稗類鈔,386
武備,至野利所部多不悉。適擒生蕃數人，世衡令於隙中密覘之。生蕃因言使者姓名，果元昊使，乃引見使者厚遣之。世衡度使返，崧即還，而野利報死矣。世衡既殺野利，又欲並去天都。因設祭境上，書祭文於版，述二將相結，有意本朝，悼其垂成而敗。其祭文雜紙幣中，有賊至，急爇之以歸。版字不可遽滅，賊得之以獻元昊。天都亦得罪。元昊既失腹心將，悔恨無及，乃定和議。崧復姓為王嵩，後官至諸司使。至今邊人謂之王和尚。,WIKI,宋稗類鈔,191
武備,元豐間，劉舜唧知雄州，蕃諜夜竊其關鎖去。吏密以聞，舜卿亦不問，但使易其門钅疌大之。後數日，蕃諜送盜者並以鎖至。舜卿曰：「吾未嘗亡鎖。」命加於門，則大數寸。蕃大漸沮，盜者亦得罪。,WIKI,宋稗類鈔,88
武備,建炎中興，張、韓、劉、岳為將，人自為法。當時有張家軍、韓家軍之語。四帥之中，韓、岳兵尤精。常時於軍中角其勇健者另為之籍。每旗頭押隊闕，於所籍中又角其勇力出眾者為之。將副有闕，則於諸隊旗頭押隊內取之。別置親隨軍，謂之背嵬。悉於四等人內，角其優者補之。一入背嵬，諸軍統制而下與之抗禮。犒賞異常。勇健無比。凡有堅敵，遣背嵬軍無有不破者。燕北人呼酒瓶為嵬。大將之酒瓶，必令親信人負之行。道中見人有負罍者，則指曰此背嵬也。故諸帥用以名軍。嵬即罍。北人語訛故云。,WIKI,宋稗類鈔,225
武備,曲端，字平甫，鎮戎軍人。知書，善屬文，作字奇掉。長於兵略，屢戰有聲。張浚宣撫川陝，以為都統制，知渭州。與吳玠皆有重名。陝西人為之語曰：「有文有武是曲大，有謀有勇是吳大。」婁室寇邠州日，端屢戰皆捷。至白店原，撤離喝乘高望師，懼而號泣。金人目之為啼哭郎君。其為敵所畏如此。既而浚欲大舉，未測其意，先使張彬往覘之。端曰：「兵法先較彼已。今敵可勝止婁宿孤軍，然將士輕銳不減前日。我不過止合五路兵耳，然將士無以大異於前。兼敵之入寇，因糧於我，我常為客，彼常為主。今當反之。按兵據險，時出偏師以擾其耕。彼不得耕,WIKI,宋稗類鈔,249
遭際,章懿李太后始入掖庭，才十餘歲。唯有一弟七歲。太后臨別，手結刻絲鞶囊與之，拍其肩泣曰：「汝雖淪落顛沛，不可棄此囊。異時我若遭遇，必訪汝，以此為物色也。」後其弟傭於鑿紙錢家，常以囊懸於胸臆間，未嘗斯須去身。一日苦下痢，勢將不救，為紙家棄於道左。有入內院子者，見而憐之，收養於家。怪其衣服百結，而胸懸鞶囊，因問之，具以告。院子者惄然驚異，蓋嘗受旨於太后，令物色訪其弟也。復問其姓氏小字世系甚悉，遂解其囊，明日持入示太后。是時太后已封宸妃，生仁宗皇帝矣。聞之悲喜，遽以其事白真宗，遂官之為右班殿直，即所謂李用和也。仁宗立，官至殿前都指揮使，領節鉞，贈隴西郡王，世謂之為李國舅云。王詵為侍禁三班，院差監修主第，語同事曰：「吾輩受寒熱修成，不知誰家廝居此？」已而詵尚主，不逾年身居之。正與龔美打銀、楊景宗擔土事同。,WIKI,宋稗類鈔,351
遭際,熙寧中，蔡敏肅挺以樞密直學士帥平涼。初冬置酒郡齋，偶成喜遷鶯一闋云：「霜天清曉，望紫塞古壘，寒雲衰草。汗馬嘶風，邊鴻翻月，壟上鐵衣寒早。劍歌騎曲悲壯，盡道君恩難報。塞垣樂，盡雙，錦帶山西年少。談笑刁斗靜，烽火一把，常送平安耗。聖主憂邊，威靈遐布，驕敵且覓天討。歲華向晚愁思，誰念玉關人老？太平也，且歡娛，不惜金尊頻倒。」詞成，閑步後園，以示其子朦。朦置之袖中，偶遺墜，為譍門老卒得之。老卒不識字，持令筆吏辨之。適郡之娼魁，素與筆吏洽，因授之。會賜衣襖，中使至，敏肅開宴，娼尊前執板歌此。敏肅怒，送獄根治。娼之儕類祈哀於中使，為援於敏肅，敏肅舍之，復令謳焉。中使得其本以歸，達於禁中。宮女輩但見太平也三字，爭相傳授。歌聲遍掖庭，遂徹於宸聽。詰其從來，乃知敏肅所制。裕陵即索紙批出云：「玉關人老，朕甚念之。樞管有缺，留以待汝。」曰賜敏肅。未幾遂拜樞密副使。御筆現藏其孫稹家。,WIKI,宋稗類鈔,385
遭際,建炎苗劉之變，內侍遇害至多。有秦同老者，自揚州被命至荊楚。前一日還行在，尚未得對，亦死焉。又有蕭中道者，日侍左右。忽得罪絀為外郡監。當前一日出城，遂免。,WIKI,宋稗類鈔,76
異數,工部侍郎胡則宰邑日，丁晉公為遊客謁之。胡待之甚厚。丁因投詩索米。明日胡延晉公，常日所用尊罍悉屏去，但陶器而已。丁失望，以為厭己，輒辭去。胡往見之，出銀—篋遺丁曰：「家素貧，惟此飲器，願以贈行。」丁始喻設陶器之因，甚愧德之。後晉公驟進，竭力推挽，卒至顯位。,WIKI,宋稗類鈔,127
異數,慶曆中，諫官李兢坐言事謫湖南稅務。內殿承制范亢為黃蔡間都監，以言事官被謫者。後多至顯官，乃悉傾家物與兢辦行。兢至湖南，少日遂卒。,WIKI,宋稗類鈔,64
異數,范蜀公鎮，每對客，尊嚴靜重，言有條理。客亦不敢慢易。獨敬重蘇子瞻，子瞻來，則掀髯鼓掌，旁若無人。（東坡好戲謔，語言或稍過，范淳夫必戒之。東坡每與人戲，必祝曰：「勿令范十三知。」淳夫行十三也。）,WIKI,宋稗類鈔,96
異數,梁適隨院判盧南金上殿，案中有名次公者，仁宗因問何名次公？南金以不知對。適曰：「漢黃霸，字次公。」上曰：「卿是何人？」曰：「詳議官梁適」又問：「那個梁家？」曰：「祖顥、父固，俱中甲科。」上曰：「怪卿面貌酷似梁固。」他日適奏曰：「臣祖父頃事太宗、真宗，不知陛下何以知之？」上曰：「天章閣有名臣頭子，朕觀之甚熟。」適後除記注知制誥，至翰林學士，除目皆自禦批。不十年至首輔。有誤以為龐莊敏者，非也。,WIKI,宋稗類鈔,195
異數,建炎庚戌正月，高宗避兵航海，次章安鎮。灘淺閣舟，落帆於金鼇山之福濟寺前以候潮。屏去警蹕，易衣徒步入寺。時住持僧方升坐道祝聖之詞。帝趾忽前，聞其稱讚之語甚喜，戒左右勿驚怖而諦聽之。少焉，千乘萬騎畢集，始知為六龍臨幸。野僧不閑禮節，恐怖失措。從行有司，教以起居之儀。山下曰黃椒村，村之婦女聞天子至，咸來瞻拜龍顏，歡聲如雷。曰：「不圖今日得睹天日。」帝喜，敕夫人各自逐便。故至今村婦皆曰：「夫人，雖易世，其稱謂尚然不改。」,WIKI,宋稗類鈔,208
誅謫,小人易進，君子易退；囚鳳逸梟，枉夫未貸；天之好還。漸不可耐，集誅謫。盧相多遜，素與趙韓王不協。韓王為樞密使，盧為翰林學士。一日偶同奏事，上初改元乾德，因言此號從古未有。韓王從旁稱美。盧曰：「此偽蜀時號也。」帝大驚，遽令檢史視之，信然。遂怒，以筆抹韓王面曰：「汝爭得如他！」韓王經宿不敢洗面。翌日奉對，帝方命滌去。自此隙益深，以及於禍。多遜朱崖謝表末云：「班超生入玉門，非敢望也；子牟心存魏闕，何日忘之。」天下聞而哀焉。,WIKI,宋稗類鈔,209
誅謫,杜祁公作相，其婿蘇子美為館職，兼進奏院。每歲院中賽神，例賣故紙錢為宴飲之費。蘇承例賣故紙，因出己錢添助為費，請館閣諸名勝，而分別流品。非其侶者，皆不得與會。李定願與，而蘇不肯。於是盡招兩軍女妓，作樂爛飲，共為傲歌。王直柔句云：「欲倒太極遣帝扶，周公孔子驅為奴。」諸不與者專探伺敗缺，方聞此句王拱辰即以白上。仁宗大怒，即令中官捉捕。諸公皆已散走逃匿，而上盛怒，捕捉甚峻。韓魏公上言，怒少解，而館閣之士，遂罷一空。,WIKI,宋稗類鈔,205
誅謫,王黼一日在相國寺行香，見蔡京以太師魯國公揭榜，序立其下，深有羨慕之色，曰：「不謂元長有許大官職！」或因言太宰若能承當—大事，元長官職不難至。黼識其意，乃身任伐燕之責。後亦致位太傅楚國公，寵遇埒於京。及事敗，適開封尹聶山有宿怨，遣武吏追躡，戕於雍丘固村民家，取其首以獻，以遇盜聞。議者惜不與童貫輩明正典刑。同時蔡攸、翛亦賜死。翛聞命，曰：「誤國如此，死又何憾！」乃飲藥。而攸猶豫不能決，左右授以繩，乃自縊而死。,WIKI,宋稗類鈔,204
誅謫,鎡曰：「勢不兩立，不如殺之無後患。」彌遠撫幾曰：「君真將種也。吾計決矣。」時開禧三年十一月二日，侂胄愛姬號滿頭花者生辰。張鎡素與之通家，至是移庖侂胄府，酣飲至五鼓。其夕周筠以覆帖告變，時侂胄已被酒，視之曰：「這漢又來胡說。」於燭上焚之。明日早朝，筠復白其事。侂胄叱之曰：「誰敢，誰敢！」升車而去。,WIKI,宋稗類鈔,148
讒險,太行非險，孟門非塹；莫慘於志，含沙齒劍；賣國殃民陰謀無厭；投畀豺虎，庶煜厥焰，集讒險。祖宗朝，宰相怙權，尤不喜士大夫之論事。趙中令普當國，每臣僚上殿，先於中書供狀，不敢詆斥時政，方許登對。田錫為諫官，極論此事，後方少息。士大夫有口者，多外補。王禹偁在揚州，以詩送人曰：「若見鼇頭為借問，為言棖也減剛腸。」又丁謂留滯外郡甚久，及為知制誥，以啟謝時宰，有「效慎密於孔光，不言溫樹，體風流於謝客，但詠蒼苔」是也。,WIKI,宋稗類鈔,203
讒險,李士衡之父，以豪恣不法誅死。土衡方進用，王欽若欲言之，而未有路。會真宗論時文之弊，因言路振文人也，然不識體法。上曰：「何也？」曰：「李士衡父誅死，而振為贈誥曰：世有顯人。」上頷之。士衡以故不大用。,WIKI,宋稗類鈔,98
讒險,舊說：「台諫當上殿，未有題目，五更不寐。平生親舊，一一上心。」蓋惟親舊可得其詳，庶免風聞之誤。紹興間，某任言責，欲論一人，未得出處。偶一鄉人來訪，私謂得其人矣。敘契闊，接殷勤甚歡。其人大喜過望，意汲引可必也。越兩日章疏上，乃同行欲論者。降旨即日押出國門。語云：「寧逢惡賓，莫逢故人。」又云：「故人相逢，不吉則凶。」,WIKI,宋稗類鈔,157
讒險,宣和小進士永福吳元美，三山文士。作《夏二子傳》略云：「天命商以伐夏，是以伊尹相湯伐桀，而聲其刻剝之罪。當是時，清商飆起，義氣播揚，勁風四掃，宇宙清廓。夏告終於鳴條。二子之族無大小長少，皆望風隕滅，殆無遺類。天下之民，始得安食酣飲，而鼓舞於清世矣。」夏二子，謂蚊蠅也。其鄉人鄭瑋得之，往訴秦檜，謂其譏毀大臣。其家立潛光亭、商隱堂。怨家亦摘以告云：「亭號潛光，實有心於黨李。堂名商隱，本無意於事秦。」李，謂泰發也。檜怒，編管容州，尋謫死於南雄。按韓昌黎詩曰：「朝蠅不可驅，暮蚊不可拍。蠅蚊滿八區，可盡與相格。得時能幾時，與汝啖咋。涼風九月到，掃不見蹤跡。」正如元美所云。又鄭文表《江表志楊鸞》詩曰：「白日蒼蠅滿飯盤，夜間蚊子又成團。每到更深人靜後，定來頭上咬楊鸞。」鸞即南唐湯悅。校文時，舉子問欲用堯舜字，不知是幾事者也。,WIKI,宋稗類鈔,359
讒險,曹泳、湯思退，皆檜晚年所信用者。曹凶狡尤甚。檜妻兒親黨，皆為其所離間。檜信愛之如子，凡事皆在其籠絡中。檜死，其妻兒銜之，泣訴於上，遂編置海外而死。其妻更狡，要一軍將取泳喪，恐其不從，先教一婢子云：「待我使某軍不從時，汝便仆地作侍郎語云：平日受我多少恩，今若不行，即有禍及汝。」及使其人，果不肯行。婢遂倒地如其教，其人遂行。,WIKI,宋稗類鈔,161
諂媚,唐來鵬詩云：「回眸綠水波初起，合掌白蓮花未開。」嘉祐中有王永年者，娶宗女。求舉於竇卞、楊繪，得監金耀門書庫。永年嘗置灑延卞，繪，出其妻間坐，以左右手掬酒以飲卞、繪。謂之「白玉蓮花盞」，意亦取鵬詩云。,WIKI,宋稗類鈔,99
諂媚,光祿卿鞏申，佞而好進。老為省判，趨附不已。王荊公為相，每生日，朝士獻詩頌，僧道獻功德疏以為壽。輿皂走卒，皆籠雀鴿就宅放之，謂之放生。申既不嫻詩什，又不能誦經，於是以大籠籠雀詣客次，搢笏開籠，且祝云：「願公一百二十歲。」時有邊寨之主妻病，而虞候割股以獻者，遠近駭笑。或對曰：「虞候為縣君割股，大卿與丞相放生。」,WIKI,宋稗類鈔,154
諂媚,薛昂賦蔡京君臣慶會詩云：「逢時可謂真千載，拜賜應須更萬回。」時人渭之薛萬回。賈秋壑柄國時，浙漕朱浚深源，每有劄子稟事，必稱某萬拜覆。時人謂之朱萬拜。深源，晦翁之曾孫也。（元兵入閩，執建寧朱浚，欲降之。曰：「豈有朱晦庵後，而失節者？」遂自殺。其即此朱萬拜耶！薛昂避蔡京諱，至禁其家人俱不得犯。或不及檢，而偶犯者，必加笞責。昂嘗自誤及，或以為言，乃舉手自擊其口。）,WIKI,宋稗類鈔,180
諂媚,秦檜在相位，建一德格天之閣。有朝士賀以啟云：「我聞在昔，惟伊尹格於皇天。民到於今，微管仲吾其左衽。」檜大喜，超擢之。又有選人投詩云：「多少儒生新及第，高燒銀燭照蛾眉。格天閣上三更雨，猶誦車攻復古詩。」檜亦即與改秩。時有蜀士投啟於秦。其間一聯云：「乾坤二百州，未獲托身之所。水陸八千里，來歸造命之司。」秦得之尤喜。（沈丞相該，為樓貯書禮佛其上。人謂之五體投地之樓。以對一德格天之閣。）,WIKI,宋稗類鈔,191
諂媚,張說之為承旨也，士之無恥者皆趨之。時富川王質，吳興沈瀛，俱有聲學校。及同官樞屬，時譽藉甚。每相謂以詣說為戒，眾皆聞而壯之。一日質潛往詣說，升堂，瀛已先在，相視愕然。明日縉紳相傳，清議鄙之，久皆不安而去。然則士何貴於文藻宦聲也！,WIKI,宋稗類鈔,113
諂媚,侂胄有四妾，皆郡夫人。其三夫人號滿頭花。新進者號四夫人，尤寵幸。通籍宮中，慈明嘗召入賜坐，四夫人即與慈明偶席。其次有十婢均寵。有獻北珠冠四枚者，侂胄喜，以遺四夫人。十婢者皆慍曰：「等人耳。我輩不堪戴耶？」侂胄患之。時趙師擇以列卿守臨安，聞之，亟山十萬緡，市北珠冠十枚。瞰侂胄入朝獻之，十婢者大喜，分持以去。侂胄歸，十婢咸來謝。翌日，都市行燈，十婢皆頂珠冠而出，觀者如堵。歸語侂胄曰：「我輩得趙太卿，光價十倍。王何吝酬一官耶？」侂胄許之。遂進師擇工部侍郎。侂胄又嘗與客飲南園，師擇與焉。過山莊竹籬茅舍，曰：「此真田舍景，但欠雞鳴犬吠耳。」少焉，有犬嗥叢薄間。視之乃師擇也。侂胄大悅，益親幸之。太學諸生有詩曰：「堪笑明庭鴛鷺，甘作村莊犬雞。一日冰山失勢，湯燖鑊煮刀刲。」（師擇，字從善，號牆東，千里侄也。侂胄敗，有贈之謔詞云：「侍郎自號東牆，曾學犬吠村莊。今日不須搖尾，且尋土洞深藏。」）,WIKI,宋稗類鈔,392
諂媚,平地神仙。」奚倬然齊天樂云：「金飆吹盡人間暑，連朝弄涼新雨。萬寶功成，無人解得。秋入天機深處，閑中自數。幾心酌乾坤，手斟霜露。護了山河，共看光景在銀兔。而今神仙正好向清空，覓個衝淡襟宇。帝念群生，如何肯，便從我乘風歸去。彝猶洞府，把月杼雲機。教它兒女，水逸山明，此情天付與。」趙從橐陂塘柳云：「指庭前翠雲金雨，霏霏香滿仙宇。一清透徹渾無底，秋水也無流處。君試數，此樣襟懷，頓得乾坤住。鬧情半許，聽萬物氤氳。從來形色，每向靜中覷。琪花落，相接西池壽母，年年弦月時序。荷衣菊佩尋常事，分付兩山容與，天證取。此老平生,WIKI,宋稗類鈔,255
科名, 淳化二年，武當山道士鄧若拙，出神至一處，見二仙官議曰：「來春進士榜有宰相三人，而一人名極低，奈何？」一人曰：「高下不可易也。獨科甲可易耳。」道士既覺，與其徒言之。明年唱名，上適有宮中之喜，因謂近臣曰：「第一甲多放幾人，言止即止。」遂唱第一甲。上意亦忽忽忘之，至三百人方悟。是年孫何榜三百五十三人，而第一甲三百二人，第二甲五十一人。丁謂第四人，王欽若第十一人，張士遜第二百六十人。後士遜入相，致仕遊武當，若拙弟子為公言之。,WIKI,宋稗類鈔,211
科名,我乃不能記。子幸無隱。」東廊者曰：「我亦然，正欲問子耳。」於是二子交相怒曰：「臨利害之際，乃見平生。且此神賜而獨私以自用，天其福爾耶？」各憤怒不得意，草草信筆而出。及唱名，二子皆被黜。狀元乃徐奭也。即見印賣賦，持比廟中所記，無一字異。二子歎息，始悟凡得失皆有假手者，遂皆罷筆入山，不復事進取云。,WIKI,宋稗類鈔,147
科名,袁州自國初時，解額以十三人為率。仁宗時，查拱之郎中知郡日，因秋試進士，以黃花如散金為詩題，蓋取《文選》詩「青條若聚翠，黃花如散金」也。學子多以秋景賦之，惟六人不失詩意，由是止解六人。後遂為額。無名子嘲之云：「誤認黃花作菊花。」,WIKI,宋稗類鈔,113
科名,元祐中，東坡知貢舉，李方叔就試。將鎖院，坡緘封一簡，令送方叔。值方叔出，其僕受簡置几上。有頃，章子厚二子曰持、曰援者來，取簡竊觀，乃楊雄優於劉向論一篇。二章驚喜，攜之以去。方叔歸，求簡不得，知為二章所竊，悵惋不敢言。已而果出此題，二章皆模仿坡作。方叔幾於閣筆。及拆號，坡意魁必方叔也，乃章援。第十名文意與魁相似，乃章持。坡失色。二十名間一卷頗奇，坡謂同列曰：「此必李方叔。」視之乃葛敏修。時山谷亦預校文，曰：「可賀內翰得人。此乃僕宰太和時，一學子相從者也。」而方叔竟下第。坡出院聞其故，大歎恨，作詩送其歸。所謂「平生漫說古戰場，過眼終迷目五色」者是也。其母歎曰：「蘇學士知貢舉，而汝不成名，復何望哉？」抑鬱而卒。,WIKI,宋稗類鈔,306
科名,劉器之晚居南京，馬巨濟涓作少尹。巨濟廷試日，器之作詳定官所取也，而巨濟每見器之，未嘗修門生之敬。器之不平，因以語客。客以諷巨濟，巨濟曰：「不然。凡省闈解送，則有主文，故所取士得以稱門生。殿試蓋天子自為座主，豈可復稱門生於人。幸以此謝劉公。」客以告器之，器之歎服其說，自是甚歡。,WIKI,宋稗類鈔,138
科名,紹興間，黃公度榜第三人陳修，福州人。解試四海想中興之美賦。第五韻隔對曰：「蔥嶺金堤，不日復廣輪之土。泰山玉牒，何時清封禪之塵。」時諸郡試卷多經御覽，高宗親書此聯於幅紙，粘之殿壁。及唱名，玉音云：「卿便是陳修？」吟誦此聯，淒然出涕。問卿年幾何？對曰：「臣年七十三。」問卿有幾子？對曰：「臣尚未娶。」乃詔出內人施氏嫁之。年三十。資奩甚厚。時人戲為之語曰：「新人若問郎年幾？五十年前二十三。」,WIKI,宋稗類鈔,193
科名,雷申錫，江西人。紹興中，一舉中南省高第。廷試前三日，客死都下。捷音與訃踵至，其妻日夜悲哭。忽一夕夢申錫自言：「我宿生為太吏，有功德於民，故累世為士大夫。然嘗誤入死囚，故地下罰我凡三世如意時暴死。如此已兩世矣，須更一世，乃足以賞宿譴耳。」其事可以為治獄者之戒。,WIKI,宋稗類鈔,129
科名,翀峰蕭公登科歲，第一人本丞相忠定趙公。故事，設科以待草茅士。凡預屬籍掛仕版者，法當遜避。唱名日，遂升蕭為榜首，故蕭對御吟有「名傳玉陛星辰曉，澤霈金枝雨露春」之句。其謝啟云：「預飛龍之選，淮安論次以當先。無汗馬之勞，酂侯何功而居上。」蓋用宗室及蕭氏事。人多稱之。,WIKI,宋稗類鈔,130
隱逸,松江一漁父，每棹小舟，往來長橋，扣舷飲酒，酣歌自若。紹聖中，閩人潘裕，自京師調官過吳，因就與語，且曰：「先生澡身浴德。今聖明在上，蓋出而仕？」父笑曰：「君子之道，或出或處。吾雖不能棲隱岩穴，追園綺之蹤，竊慕老氏曲全之義，且養誌者忘形，養形者忘利，致道者忘心，心形俱忘，其視軒冕如糞土耳。與子出處異趣，無與吾事。」,WIKI,宋稗類鈔,156
隱逸,劉十功，字子民。濱州安定人。弱不好弄，及長，築室於環堵之間。不語不出者三十餘年，或不食。徽宗聞其名，數遣郡縣津致，間馳近侍召之。對曰：「吾有嚴願，不出此門。」上知不可奪，賜號高尚先生。王子常侍郎問以修行之術。書云：「非道亦非律，又非虛空禪。獨守—畝宅，惟耕已心田。」又云：「以手捫胸，欲心清淨。以手上下，欲氣升降。」又云：「常人以嗜欲殺身，以財貨殺子孫，以政事殺民，以學術殺天下後世。吾無是四者，豈不快哉！」靖康之變，不知所終。以嗜欲殺身，貨財殺子孫，舉世之通患。以政事殺民，雖能吏有不自覺者。以學術殺天下後世，當時其有感於王安石之事乎？,WIKI,宋稗類鈔,269
隱逸,蘇翁者，初不知何許人。紹興兵火末，來豫章東湖南岸，結廬獨居。待鄰右有恩禮。無良賤老稚，皆不失其歡心。故人愛且敬之，稱日蘇翁。身長九尺，美鬚髯，寡言笑。布褐草履，終歲不易。未嘗疾病，筋力數倍於人。食啖與人亦倍。巨鍾長柄，略與身等。披荊棘，轉瓦礫，辟廢地為圃。或區或架，或籬且堘，應四時蔬菜，不使一闕。藝植耘芟，皆有法度。灌注培壅，時刻不差。雖隆暑極寒，土石焦灼，草木凍死，圃中根荄芽甲，滋鬱暢茂。以故蔬不絕圃。味視他圃蔬為最勝。市鬻者利倍而售速。每先期輸直，不二價而人無異辭。晝爾治圃，宵爾織履。履堅韌，革舄可穿，屢不可敗。織未脫手，人爭貿之以饋遠。號曰蘇公履。薪米不至匱乏，且有餘羨。喜周急人。有貸假，隨力所及應之。負償一不經意。閉門高臥，或危坐終日。人莫測識。先是高宗南渡。,WIKI,宋稗類鈔,338
隱逸,劉先生者，河朔人。年六十餘，居衡嶽紫蓋峰下，間出衡山縣市。從人乞得錢，則市鹽酩徑歸，盡則更出。日攜一竹籃，中貯大小筆棕帚麻拂數事，遍遊諸寺廟。拂拭神佛塑像，鼻耳竅有塵土，即以筆撚出之。率以為常。環百里人皆熟識之。縣市一富人，嘗贈以一衲袍，劉欣謝而去。越數日見之，則故褐如初，問之。云：「吾幾為子所累。吾常日出庵，有門不掩。既歸就寢，門亦不扃。自得袍之後，不衣而出，則心繫念。因市一鎖，出則鎖之。或衣以出，夜歸則牢關以備盜。數日營營，不能自決。今日偶衣至市，忽自悟以一袍故，使方寸如此，是大可笑。適遇一人過前，即解袍與之，吾心方坦然，無復繫念。嘻，吾幾為子所累矣。」嘗至上封，歸路遇雨。視道邊一塚有穴，遂入以避。會昏暮，因就寢。夜將半，睡覺，雨止。月明透穴，照壙中歷歷可見。甓甃甚光潔比璧，惟白骨一具，自頂至足俱全。餘無一物。劉方起坐，少近視之，白骨倏然而起，急前抱劉。劉極力奮擊，乃零落墮地，不復動矣。劉出每與人談此異。或曰：「此非怪也。劉真氣壯盛，足以翕附枯骨耳。」,WIKI,宋稗類鈔,434
隱逸,楊誠齋年未七十，退休南溪之上。老屋一區，僅庇風雨。聰明強健。閑退十有六年。寧皇初，與朱文公同召，公獨不起。文公與公書云：「更能不以樂天知命之樂，而忘與人同憂之憂。毋過於優遊，毋決於遁思，則區區猶有望於斯世也。」公已決於高蹈，遂自讚曰：「江風索我吟，山月喚我飲。醉倒落花前，天地為衾枕。」又云：「青白不形眼底，雌黃不出口中。只有一罪不赦，唐突明月清風。」,WIKI,宋稗類鈔,176
隱逸,乃曰：「我意舉滕王蛺蝶事耳。」眾始歎服，邀先生入坐。先生曰：「我如此形狀，安可廁諸君子間？」請之益堅，遂入閣。眾以藤滕二字請先生足之。即援筆書曰：「天上九龍施法水，人間二鼠齧枯藤。騖鵝聲亂功收蔡，蝴蝶飛來妙過滕。」復請和曇字韻詩。又隨筆寫云：「萬里關河凍欲含，渾如天地尚函三。橋邊驢子詩何惡,WIKI,宋稗類鈔,145
躁競,落落布袍，蕭蕭塵甑；窮達早知，榮進素定；取勢斜飛，窘步捷徑；君不見昌黎送鬼以車船，鬼且揶揄而莫應，集躁競。,WIKI,宋稗類鈔,53
躁競,陶谷自五代至國初，文翰為一時之冠，然其為人傾險狠媚。自漢初，始得用，即致李崧赤族之禍。由是縉紳莫不畏而忌之。太祖雖心不善，然藉其詞華足用，故尚置於翰苑。谷自以久次舊人，意希大用。建隆以後，為宰相者往往不由文翰，而聞望出谷下。谷不能平，乃俾其黨與因事薦引。以為久在詞禁，宣力實多，亦以微伺上旨。太祖笑曰：「頗聞翰林草制，皆檢前人舊本，改換詞語。此乃俗所謂依樣畫葫蘆耳。何宣力之有？」榖聞之，乃作詩書於玉堂之壁曰：「官職須由生處有，才能不管用時無。堪笑翰林陶學士，年年依樣畫葫蘆。」太祖益薄其怨望，遂決意不用矣。,WIKI,宋稗類鈔,254
躁競,世以陶谷文雅清致之士，多稱賞之，然諸書所載穢德頗眾。略舉一二，已見大節。谷乃唐彥謙後也。避石晉諱，改曰陶。後納唐氏為婿，已可怪矣。初因李崧得位，後乃排之。此負恩也。袖中禪詔，不忠孰甚。奉使兩浙，獻詩錢俶云：「此生頭已白，無路掃王門。」辱命無恥可知。又出使淫婦而有好姻緣之詞。臥病思金鍾，而有「乞與金鍾病眼明」之句。至欺待詔，使書密旨以取良馬。此何等人也！史稱遇名望者巧言以詆之。嗚呼！一人之身。眾醜備焉。亦何貴於文雅哉！,WIKI,宋稗類鈔,210
躁競,《隋唐嘉話》云：崔日知恨不為八座。及為太常卿，於廳事前起一樓，正與尚書省相望。時號崔公望省樓。又御史久次不得為郎者，道過南宮，輒回首望之。俗號拗項橋。鄭畋作學士時，金鑾坡上南望詩云：「玉晨鍾韻上空虛，畫戟祥煙擁帝居。極目向南無限地，綠煙虛處認中書。」乃知朝士妄想，古今一轍。,WIKI,宋稗類鈔,137
躁競,蘇舜元為京西轉運使，廨宇在許州。舜元好進，不喜為外官。常怏怏不自足。每語親識：「人生稀及七十，而吾乃許州過了三年矣。」,WIKI,宋稗類鈔,59
奢汰,張耆既貴顯，嘗啟章聖，欲私第置酒以邀禁從諸公，上許之。既晝集盡歡。曰：「更願畢今夕之樂。幸毋辭也。」於是羅圍翠幕，稠迭圍繞，高燒紅燭。列屋蛾眉，極其殷勤。豪侈不可狀。每數杯，則賓主各少歇。如是者凡三數。諸公但訝夜漏如是之永。暨至撤席出戶詢之，則云：「已再晝夜矣。」古有長夜之飲，或以為達曙，非也。薛許昌宮詞云：「畫燭燒闌暖復迷，殿帷深密下銀泥。開門欲作侵晨散，已是明朝日向西。」此所謂長夜飲也。,WIKI,宋稗類鈔,197
奢汰,石延年曼卿居蔡河下曲。鄰有—豪家，日聞歌鍾之聲。其家僮數十人嘗往來曼卿之門。曼卿呼—僮問豪為何人？對曰：「姓李氏。主人方二十歲，並無昆弗。家妾曳綺紈者數十人。」曼卿求欲見之。其僮曰：「郎君素未嘗接士大夫，然喜飲酒。屢言聞學士能飲，意亦似欲相見。試探之。」一日果使人延曼卿，曼卿即著帽往。坐於堂上久之，方出。主人著頭巾，繫勒帛，不具衣冠。見曼卿全不知拱揖之禮。引曼卿入一別館，供帳赫然。坐良久，有二鬟妾各持一小盤至曼卿前。盤中紅牙牌十餘。其一盤是酒，凡十餘品，令曼卿擇一牌。其一盤是饌，亦各令擇五品。既而二鬟去。有妓十餘人，樂器妝服，亦皆整麗，一妓酌酒以進。酒罷，諸妓執果肴萃立其前。食罷，則分列左右。京師人謂之軟盤。灑五行，群妓皆退。主人亦翩然而逝，略不知揖客，曼卿獨步而出。言豪者之狀，懵然不分菽麥，而奉養如此，極可怪也。他日試使人通鄭重，則閉門不納。問其近鄰云：「其人未嘗與人通往還。雖鄰家亦不識面。」古人謂之錢癡，信有之。,WIKI,宋稗類鈔,414
奢汰,石曼卿獨行京師，一豪士揖而語曰：「公幸過我家。」石許之。同入委巷，抵大第。藻飾宏麗，錦繡珠翠，殆非人間所擬。歌舞歡醉。丐書，為揮籌筆驛詩數篇；以金帛數百千贈之；復使騶從送還。恍然不知其誰。翌日，殆無復省所居矣。他日遐諸途，又遺以白金數兩，謂曰：「詩中『意中流水遠，愁外舊山青』最為佳句。」,WIKI,宋稗類鈔,144
奢汰,「於是按圖度地，庀徒潺工，累土積石，設洞庭、湖口、絲溪、仇池之深淵，與泗濱、林慮、靈璧、芙蓉之諸山，最瑰奇、特異、瑤琨之石，即姑蘇、武林、明越之壤，荊楚、江湘、南粵之野，移枇杷、橙柚、橘柑、榔栝、荔枝之木，金峨、玉羞、虎耳、鳳尾、素馨、渠那、茉莉、含笑之草，不以土地之殊，風氣之異，悉生成長養於雕闌曲檻。而穿石出罅，岡連阜屬，東西相望，前後相續，左山而右水，沿溪而傍隴，連綿而彌滿，吞山懷谷。,WIKI,宋稗類鈔,196
奢汰,又爲勝遊六七，曰躍龍澗、漾春陂、桃花閘、雁池、迷真洞，其餘勝跡，不可殫紀。工已落成，上名之曰華陽宮。然華陽大抵眾山環列於其中，得平蕪數十頃，以治園圃，以辟宮門，於西入徑，廣於馳道，左右大石皆林立，僅百餘株，以神運昭功，敷慶萬壽峯，而名之獨神運峯，廣百圍，高六仞，錫爵盤固侯居道之中，束石爲亭，以庇之，高五十尺，御製記文親書，建三丈碑，附於石之東南陬。其餘石，或若羣臣入侍帷幄，正容凜若不可犯，或戰栗若敬天威，或奮然而趨，又若傴僂趨進，其怪狀餘態，娛人者多矣。上既悅之，悉與賜號，守吏以奎章書列於石之陽。其他軒榭庭徑，各有巨石，棋列星布，並與賜名，惟神運峯前巨石，以金飾其字，餘皆青黛而已，此所以第其甲乙者。,WIKI,宋稗類鈔,303
奢汰,艮嶽既成，以為山在國之艮位，故名。及金芝產於萬壽峰，故改名壽嶽。宣和五年，朱勔於太湖取石，高廣數丈。載以大舟，挽以千夫，鑿河斷橋，毀堰拆閘，數月乃至。會初得燕山之地，賜號敷慶神運石。石傍植兩檜：一夭矯者名朝日升龍之檜，一偃蹇者名臥雲伏龍之檜。皆金牌金字書之。御題云：「拔翠琪樹林，雙檜植靈囿。上稍蟠木枝，下拂龍髯茂。撐拿天半分，連卷虹兩負。為棟復為梁，夾輔我皇構。」嗟乎！檜以和議作相，不能恢復中原，已兆於半分兩負，而一結更是高廟御名。要皆天定也。,WIKI,宋稗類鈔,224
奢汰,梅花為天下神奇，而詩人尤所酷好。淳熙乙巳，余得曹氏荒園於南湖之濱。有古梅數十，散漫弗治，爰輟地十畝，移種成列，增取西湖北山別圃紅梅三百餘本。築堂數間以臨之，又夾以兩室。東植千葉湘梅，西植紅梅，各一二十章。花時止宿其中，瑩潔輝映。夜如珂月，因名曰玉照。後復開澗環之，小舟往來，未嘗半日舍去。頃少保周益公秉鈞日，余嘗造東閣。坐定顧余曰：「一棹徑穿花十里，滿城無此好風光。」其佳境可見矣。蓋餘舊詩尾句，眾客相與歆豔。值春凝寒，又能留花過孟月始盛。名人才士，題詠層委，可謂不負。但花方爭豔競秀時，非風日晴美不宜，兼標韻孤特。如三閭大夫，首陽二子，寧稿山澤，終不肯垂首屏氣，受世俗湔拂。間有身親貌悅，而此心落落莫相領會，甚至汙褻附近，略不自揆。花雖眷客，然我輩胸中，幾為之呼叫稱冤，不特三歎屢歎不一歎而足也。因審其性情乖合，思所以為將護之策，凡數月乃得之。今疏花宜稱、憎嫉、榮寵、屈辱四事，凡若干條。揭文堂上，使來者視之，亦有所警省云。紹熙甲寅人日，約齋居士書。,WIKI,宋稗類鈔,426
奢汰,二月：現樂堂瑞香社日社節玉照堂西湘梅堂東紅梅南湖挑菜餐霞軒櫻桃花杏花莊杏花群仙繪幅樓前打球南湖泛舟馬塍看花,WIKI,宋稗類鈔,53
叛逆,有性好亂，耽虎聲豺；矮人癡夢，欲上天階；鬥矜穴鼠，驕負井蛙；誰貽桑椹，好音是懷，集叛逆。景祐末有二狂生，曰張曰吳，皆華州人。薄遊塞上，覘覽山川風俗慨然有志於經略。恥於自售，放意詩酒，語皆絕豪險驚人，而邊帥豢安，皆莫之知。倀無所適，聞西夏有意窺中國遂叛而往。二人自念不力出奇，無以動其聽。乃自更其名，即其都門酒家劇飲終日，引筆書壁曰：「張元、吳昊來飲。」此樓邏者見之，知其非國人也，跡其所憩執之。元、昊詰以入國問諱之義，二人大言曰：「姓尚不理會，乃理會名耶？」時曩霄未更名，且用中國賜姓也。於是竦然異之，日尊寵用事。寶元西事蓋始此。其事國史不書。洪文敏謂二人名偶與元昊同，實不詳其所以更之意云。,WIKI,宋稗類鈔,296
叛逆,熙寧中，福建賊廖恩聚黨山林，招撫久之方出降。朝廷貰其罪，授右班殿直。既至，有司供腳色一項，云：「歷任以來，並無公私過犯。」見者無不笑之。,WIKI,宋稗類鈔,68
叛逆,曦年十許歲時，其父挺嘗間其志，曦有不臣之語。其父怒，蹴之爐火中，灼其面，號吳巴子云。李順與曦先後叛於蜀，俱僭即蜀王位。說者析順字，謂居川之旁一百八日。析曦字，謂三十八日。俄乃被戈，較其即位受策之日，不差毫髪。安子文丙，與楊巨源合謀誅逆曦，旋殺巨源而專其功。久之，朝廷疑其跋扈，俾帥長沙。子文盡室出蜀，在長沙，廣事資積。廳事前豢豕成群，糞穢狼藉，肥腯則烹而賣之。罷政捆載西歸。厥後楊九鼎帥蜀，以刻剝失軍心。牙校莫簡倡亂，殺九鼎，刳其腹，實以金銀，曰：「使其貪腹飫飽。」時子文家居，散財結士，生擒莫簡，剖心以祭九鼎，再平蜀難。,WIKI,宋稗類鈔,261
厚德,真廟時有卜者上封事。言於宮禁，上怒，令捕之繫獄，坐以法。因籍其家，得朝士往還書尺。上曰：“此人狂妄，果臣僚與之遊。盡可付御史獄案劾。”王文正公旦得之以歸。翌日獨對曰：“臣看卜者家藏文字，皆與之算命選日草本，即無言及朝廷事。臣托往來，亦曾令步推星辰，其狀尚存。”因出以奏曰：“果行，乞以臣此狀同問。”上曰：“卿意如何？”公曰：“臣不欲因以卜祝賤流累及朝臣。”上乃解。公至政府，即時焚去。繼有大臣力言乞行，欲因而擠之。上令中使再取其狀。公曰：“得旨已寢，焚去之。”,WIKI,宋稗類鈔,230
厚德,陳龍學從易，天禧中，坐失舉送。宰相冠準素惡之，遂除知吉州。及準貶道州，從易為河南轉運使。或謂曰：“可忘廬陵。”及準至，從易以故相禮敬之。言者為慚。,WIKI,宋稗類鈔,73
厚德,西蜀亂後，官府多不挈家以行。張忠定公詠知益州，單騎赴任。是時—府官屬，憚張威嚴，莫敢蓄媵使。張不欲絕人情，遂自買一婢以侍巾櫛。自是官屬稍稍置姬。張在蜀四年，被召還闕。呼婢父母，出資以嫁之，仍處女也。趙忠簡公鼎平政日，使臣關永堅，亦西人。趨承雲久，乃丐官淮上。貧不能辦行，欲質息女。公憐之，隨給所需。永堅乞納女，公卻之。請力，不得已姑留之。後永堅解秩還，公一見語云：“爾女無恙。”堅謂宿逋未償，公笑不答，且助資送費，囑求良配。遂歸監平江梅裏鎮宗室汝霖。女言雖屢年日侍丞相巾櫛，及嫁尚處子也。沈詹事持要，坐與葉丞相論恢復，貶筠州。沈方售一妾，年十七，攜與俱行。處筠凡七年。既歸，呼妾父母以女歸之，猶處子也。時人以比張忠定公。會稽潘方仲矩，為安吉尉。獻詩云：“昔年單騎向筠州，攜得歌姬共遠遊。去日正宜供夜直，歸來渾未識春愁。禪人尚有香囊愧，道士猶懷炭婦羞。鐵石心腸延壽藥，不風流處卻風流。”夫人之聽最難制者欲。忠定、忠簡，賢者或能自勉。沈詹事何人。而所操若此。,WIKI,宋稗類鈔,427
厚德,正獻呂公，常薦常彝甫秩。後差改節，呂對程伯淳有悔薦之意。伯淳曰：“願侍郎寧受人欺，不可使好賢之心少替。”（呂公著，字晦叔，贈申國公。諡正獻。）,WIKI,宋稗類鈔,71
厚德,姚雄初為將，以女許一寨主之子。無何，寨主物故，妻及子皆滄落。後雄以邊帥赴闕奏事，呼一媼浣衣，喜其有士人家風。問所從來？媼曰：“昔良人守官邊寨，有將姚其姓者，許以女歸妾子。今夫既喪，無以自存，子亦貨餅餌以自給。”姚曰：“汝尚記姚形容否？”媼曰：“流落困苦，不復省記。”姚曰：“某即是也。女自許歸之後，不與他族，日望婿來。豈以父之存沒為間耶？”媼泣下，氣咽不語者久之。因留媼，呼其子至。浣濯衣服之，載還鎮而畢其禮。（雄，字毅夫。紹聖間人。）,WIKI,宋稗類鈔,218
厚德,宣和用兵燕雲，厚賦天下緡錢，督責甚峻。民無貧富，皆被其害。時海州楊六秀才之妻劉氏寡居，謂二子曰：“國家用兵，斂及下戶。期會促迫，刑法慘酷。吾家積錢列屋，坐視鄉黨之困與官吏之負罪。而晏然不顧，於心安乎？”遂請於官，願以緡錢一百萬獻之，以免下戶之輸。於是一郡數縣之官吏，得以逃責，而下戶得免於流離死亡者，皆劉氏之賜也。,WIKI,宋稗類鈔,157
厚德,楊誠齋夫人羅氏，年七十餘。每寒月，黎明即起詣廚，躬作粥一釜，遍享奴婢，然後使之服役。其子東山啟曰：“天寒，何自苦如此？”夫人曰：“奴婢亦人子也。清晨寒冷，須使其腹中略有火氣，乃堪服役耳。”東山曰：“夫人老，且賤事。何倒行而逆施乎？”夫人怒曰：“我自樂此，不知寒也。汝為此言，必不能如吾矣。”東山守吳，夫人嘗於郡圃種苧以為衣。時年八十餘矣。平居首飾止於銀，衣止於紬絹。生四子三女，悉自乳。曰：“饑人之子以哺吾子，是誠何心哉？”誠齋東山清介絕俗，固皆得之天資，而內助母儀，所裨亦已多矣。,WIKI,宋稗類鈔,241
厚德,‘直實至是。’用敢以為請。凡予之為，將以愧吾子之見利忘義者。”翁卒辭曰：“當時固已許之，實又過值。子欲為君子，老夫雖賤，可強以非義之財耶？”固授之，往反撐拒。詰旦，拂衣去。國瑞乃怒其子曰：“汝實為是。必為我致之。”不得已，密召其子畀焉。曰：“是猶翁也。”翁竟不知。嗟夫，世之人以市道相交，一錢之爭，至於死而不悔。聞二人之風，亦可以少愧乎！,WIKI,宋稗類鈔,169
厚德,昌化章氏昆弟二人，皆未有子。其兄先抱育族人一子。未幾，其妻得子。其弟言：“兄既有子，蓋以所抱子與我。兄告其妻。妻猶在蓐，曰：“不然。未有子而抱之，甫得子而棄之。人其謂我何？且新生那可保也。”弟請不已。嫂曰：“不得已，寧以吾新生者與之。”弟初不敢當，嫂即與之。已而二子皆成立。長曰翃，字景韓。季曰詡，字景虞。翃之子樵槱，詡之孫鑄鑒，皆相繼登第，遂為名族。孝友睦姻之報如此。婦人有識，尤可尚也。,WIKI,宋稗類鈔,195
厚德,維揚秦君昭，妙年遊京師。其執友鄧載酒祖餞，既而舁一殊色小鬟至前，令拜秦。因指之曰：“此吾為部主事某人所買妾也。幸君便航可以附達。”秦弗敢諾。鄧作色曰：“縱君自得之，亦不過二百五十緡耳。何峻辭乃爾？”秦勉強從命。迤邐至臨清，天漸暄，夜多蟲蚋可畏，內之帳中同寢，直抵都下，置舍館主婦處。持書往見主事，問曰：“足下與家眷來耶？”曰：“無有。”主事意極不悅，隨以小車取歸。逾三日，謁謝曰：“足下長者也。昨已作答簡附便驛報吾鄧公，且使知足下果能不負公付托之意矣。”遂相與痛飲盡歡而散。夫柳下惠、顏叔子之事，千古以為美談。今秦之於此女子也，相從數千里，飲食起居，無適而不同，又非造次顛沛者之比。可謂厚德君子矣。後秦之子孫咸至顯宦。,WIKI,宋稗類鈔,309
雅量,錢武肅王初有國，將築宮，望氣者言：“因故府大之，不過百年。填西湖之半，可得千年。”武肅笑曰：“世有千年而中不出真主者乎？奈何困吾民為？”遂弗改。,WIKI,宋稗類鈔,72
雅量,章郇公作三府日，寒食與丁晉公博，丁負。翌日封置所負銀數百兩歸公。明年寒食復博，而公負，丁督索甚急。公即出舊物以償之，而封緘塵已昏垢。丁服其氣局之人如此。,WIKI,宋稗類鈔,76
雅量,仁宗久病廢朝。一日康復，思見執政。坐便殿，促召二府。呂許公聞命，移刻方赴召。比至，中使數促公，同列亦讚公速行。公愈緩步。既見，上曰：“久病方平，喜與公等相見。何遲遲其來？”公從容奏曰：“陛下不豫，中外頗憂。一旦聞忽召近臣，臣等若奔馳以進，慮人驚動爾。”上以為得輔臣體。,WIKI,宋稗類鈔,134
雅量,楊尚書玢致仕歸長安，舊居多為鄰人侵占。子弟欲詣府訴其事，以狀白公。公批紙尾云：“四鄰侵我我從伊，畢竟須思未有時。試上含元殿基望，秋風秋草正離離。”子弟不敢復言。,WIKI,宋稗類鈔,80
鑒識,真宗朝，李文靖沆、王文正旦同時執政。四方奏報祥瑞，沆故滅裂之；如有災異，則再三疏陳，以為失德所招。上意不懌。旦退謂沆曰：“相公何苦違戾如此？似非將順之美。”沆曰：“自古太平天子，志氣侈盛。非事四譯，則耽酒色，或崇釋老，不過以此數事自敗。今上富於春秋，須常以不如意事裁挫之，使心不驕，則可為持盈守成之主。沆老矣，公他日當見之。”旦猶不以為然。至晚年，東封西祀，禮無不講。時沆已薨，旦繪像事之。每胸中鬱鬱，則摩腹環行曰：“文靖，文靖。”蓋服其明識也。,WIKI,宋稗類鈔,223
鑒識,鞠詠為進士，以文受知於王公化基。及王公知杭州，詠擢第。釋褐為大理評事，知杭州仁和縣。將之官，先以書及所作文寄王公，以謝平昔獎進。今復為屬吏，得以文字相樂之意。王公不答。及至任，略不加禮。課其職事甚急，鞠大失望。於是不復冀其相知，而專修吏幹矣。其後王公入為參知政事，首以詠薦。人或問其故，答曰：“鞠詠之才，不患不達，所憂者氣峻而驕。我故抑之以成其德耳。”詠聞之，始以王公為真相知也。,WIKI,宋稗類鈔,190
鑒識,趙清獻帥蜀日，有妓戴杏花，公喜之。戲謂曰：“頭上杏花真可幸。”妓應聲曰：“枝頭梅子豈無媒？”趙益惑之，謂直宿老兵曰：“汝識某妓所居乎？”曰：“識之。”曰：“為我呼來。”去已二鼓不至，復令人速之，旋又令止。老兵忽自幕後出，公怪問之。兵曰：“某度相公不過一個時辰，此念息矣。雖承命，實來嘗往也。”,WIKI,宋稗類鈔,146
鑒識,寶元中，趙元昊叛。上問邊備，輔臣皆不能對。明（鎬）樞密四人皆罷。王忠穆謫虢州。翰林學士蘇公儀與忠穆善，出城見之。忠穆謂公儀曰：“鬷之此行，前十年已有人言之。”公儀曰：“必術士也。”忠穆曰：“非也。昔時為三司鹽鐵副使，決獄囚至河北。是時曹南院自陝西謫官，初起為定帥。鬷至定治事畢，瑋謂鬷曰：“‘決事已畢，自此當還。明日欲少留有所言。’鬷既愛其雄材，又聞欲有所言，遂為之留。明日，具饌甚簡儉。食罷，屏左右曰：‘公滿面權骨，不為樞輔即邊帥。或謂公當為相，則不然也。顧不十年必總樞柄。此時西方，當有警。公宜預講邊備，搜閱人材，不然，無以應卒。’鬷曰：‘四境之事，惟公知之。何以見教？’曹曰：‘瑋實知之，今當為公言。瑋在陝西日，河西趙德明嘗使人以馬博易於中國。怒其息微，欲殺之，莫可諫止。德明有一子方十餘歲，極諫不已。曰：‘以戰馬資鄰國，已是失計。今更以貨殺邊人，則誰肯為我用者？’瑋聞其言，私念之曰：‘此子欲用其人矣。’聞其常往來牙市中，瑋欲一識之，屢使誘致之不可得，乃使善畫者圖其形容。既至觀之，真英物也。此子必為邊患。計其時，正在公秉政之日。公其勉之。’鬷爾時殊未以為然。今知其所畫乃元昊，竟如其言也。”,WIKI,宋稗類鈔,500
鑒識,張芸叟云：“呂申公知人，故多得於下僚。家有茶羅子：一銀飾，一金飾，一棕欄。方接賓，索銀羅子，常客也；金羅子，禁近也；棕欄則公輔必矣。家人常排列於屏間以候之。,WIKI,宋稗類鈔,78
鑒識,密雲龍茶極為甘馨。黃、秦、晁、張號蘇門四學士，子瞻待之厚。每來必令侍妾朝雲取密雲龍。一日又命取密雲龍，家人謂是四學士。窺之乃廖正一明略也。,WIKI,宋稗類鈔,69
鑒識,元祐間，東坡在禁林。張無盡以書自言曰：“覺老近來見解與往時不同，若得一把茅蓋頭。必能為公嗬佛罵祖。”蓋欲坡薦為台諫也。溫公頗有意用之，嘗以問坡。坡云：“犢子雖俊可喜，終敗人事。不如求負重有力而馴良服轅者。使安行於八達之衢，為不誤人也。”溫公乃止。,WIKI,宋稗類鈔,123
鑒識,王荊公初見晏元獻，元獻熟視無他語，但云：“能容於物，物亦容矣。”荊公唯唯。退而思之，此語有所本。或自為之言。識者謂荊公平日所短正在乎此。何元獻遂知其然耶！,WIKI,宋稗類鈔,77
鑒識,杜正獻公有門生為縣令者，公戒之曰：“子之材器，一縣令不足施，然切當韜晦，無露圭角；不然無益於事，徒取禍耳。”門生曰：“公平生以直亮忠信取重天下，今反誨某以此何也？”公曰：“衍曆任多，曆年久，上為帝王所知，次為朝野所信，故得以伸其志。今子為縣令，卷舒休戚，繫之長吏，長吏之賢者固不易得。若不見知，子烏足以伸其志，徒取禍耳。予非欲子毀方瓦合，蓋欲求和於中也。此言味做涉世語，便是老鄉願；味做用世語，便是古大臣。”,WIKI,宋稗類鈔,204
鑒識,國家與遼結歡。兩國之誓，敗盟者禍及九族。宣和伐燕之謀，用其降人馬植之言，由登萊航海，以使於女真，約盡取遼地而分之。子女玉帛歸女真，土地歸本朝。時主其事者王黼也。時論多以為不可。宇文虛中在西掖，昌言開邊之非策，論事亹數千言。設喻以為猶富人有萬金之產，與寒士為鄰，欲肆吞並以廣其居，乃引暴客而與謀曰：“彼之所處，汝居其半；彼之所畜。汝得其全。”暴客從之，寒土既亡。雖有萬金之富，日為切鄰強暴所窺。欲一日高枕安臥，其可得乎？種師道亦言今日之舉，如寇入鄰家不能救，又乘之分其室也。兩喻最為切當。當事者既失之於女真，復用之於蒙古，而社稷隨之矣。宣和元年，高麗國王病，遣使求醫。上擇二良醫往，歲餘方歸。醫奏王館待甚勤，謂曰：“高麗小國，世荷國恩，不敢忘報。聞天子用兵，遼實兄弟國，苟存之，猶足為中國捍邊。女真乃強暴，不可交也。願二醫歸告天子，早為之備。”用兵之失策，雖高麗亦知之。天朝君臣，其謀反出小裔下耶？,WIKI,宋稗類鈔,398
鑒識,秦檜當國，有假其書謁揚州守。守覺其偽，繳原書管押其回。儈見之，即假其官資。或問其故？曰：“有膽敢假檜書，此必非常人。若不以一官束之，則北走胡南走越矣。”,WIKI,宋稗類鈔,76
鑒識,韓範不能用張元李昊，遂奔西夏，大為邊患。檜此舉勝韓範矣。所謂下下人有上上智。有人作韓魏公書謁蔡君謨，君謨雖疑之，然士頗豪。與之三千，因回書遣四兵送之，並致果物於魏公。客至京謁公謝罪，公徐曰：“君謨手段小，恐未足了公事。夏太尉在長安，可往見之。”即為發書。子弟疑謂包容已足，書可勿發。公曰：“士能為我書，又能動君謨，其才器不凡矣。”至關中，夏竟官之。,WIKI,宋稗類鈔,174
鑒識,張循王罷兵就第。一日秦丞相召見，言：“有少事煩郡王。建康鎮江軍皆闕帥，請薦其人。”張唯唯而退。越日又言之，張辭以居閑已久，部曲悉離散，無可薦者。秦曰：“教郡王薦翰林學士則難，薦軍帥，職也。復何辭？”張不得已，乃以劉寶、王權名上。二人實嘗隸韓蘄王。其遠嫌杜患如此。紹興中，車駕幸張循王第，過午尚欲從容。循工再三趨巨璫白上，乞早早歸內。皆莫測其所以。他日有叩之者。答曰：“臣下豈不願天子款留私第為榮，但幸秦太師府，時未晡也，即登輦。”聞者歎服其識慮之高遠焉。,WIKI,宋稗類鈔,227
才幹,真宗幸澶淵。丁謂知鄆州兼齊濮等州安撫使。時契丹深入，民大驚，爭趨楊劉渡。舟人邀利，不急濟。謂取死罪囚詐作駕舟人，立命斬之。舟遂集，民乃得渡。遂立部分，使沿河執旗幟擊刁鬥自衛。契丹乃引去。,WIKI,宋稗類鈔,93
才幹,大凡臨事無大小，皆貴乎智。智者何？隨機應變，足以弭患濟事者是也。小而文潞公幼年之浮球，司馬溫公幼年之擊甕，亦皆於倉卒之中，有變通之術。張乖崖守蜀，兵火之餘，人懷反側。一日大閱，方出軍，眾忽嵩呼，乖崖亦下馬隨眾東北望三呼，攬轡復行，眾不敢讙。直宗不豫，李文定公迪，以宰相宿內祈禳。時太子尚幼，八大王元儼頗有威名，問疾留禁中，屢日不出，執政患之。偶翰林司以金盂貯熱水過，王所需也。文定取案上墨筆攪水中盡黑，王見之大駭，意其為毒也，即上馬去。文潞公知成都，大雪會客，帳下卒有誶語，共拆井亭，燒以禦寒。軍將以聞，公徐曰：“今夜誠寒。亭弊矣，正欲改造，更有一亭，可盡拆為薪。”樂飲如常。明日，乃究問先拆亭者,WIKI,宋稗類鈔,298
才幹,金人破汴，鑾輿南幸。寇退，以宗公汝霖尹開封。初至，物價騰貴，至有十倍於前者，郡人病之。公謂參佐曰：“此易事。自都人率以食飲為先，當治其所先。緩者不憂不平也。”密使人問米麵之值，且市之。計其值，與前此太平時初無甚增。乃呼庖人取麵，令作市肆籠餅，大小為之。及取糯一斛，令監軍使臣如市酤醞酒。各估其值，而籠餅枚六錢，酒每觚七十足。出勘市價，則餅二十，酒二百也。公先呼作坊餅師至，訊之曰：“自我為舉子時來京師，今三十年矣。籠餅枚七錢，而今二十何也？豈麥價高倍乎？”餅師曰：“自都城經亂以來，米麥起落，初無定價，因襲至此。某不能違眾獨減使賤市也。,WIKI,宋稗類鈔,268
才幹,故老言賈丞相當國時，內後門火。飛報已至葛嶺，賈曰：“火近太廟乃來報。”言竟，後至者曰：“火已近太廟。”賈乘兩人小肩輿，四力士以錘劍護轎。里許即易轎人，倏忽至太廟。臨安府已為具賞犒，募勇士，樹皂纛，列劊手，皆立具於呼吸間。賈下令肅然，不過曰：“火到太廟斬殿帥。”令甫下，火沿太廟八風。兩殿前卒肩一卒飛上斬八風板落，火即止。登驗姓名轉十官，就給金銀賞之。賈才術若此類亦可喜。,WIKI,宋稗類鈔,185
才幹,紹定辛卯，臨安之火，比辛酉加五分之三，雖太廟亦小免，而史丞相府獨存。洪舜俞詩云：“殿前將軍猛如虎，救得汾陽令公府。祖宗神靈飛上天，可憐九廟成焦土。”時殿帥蓋馮榯也。,WIKI,宋稗類鈔,82
才幹,“不可。是將破吾家。”遂抱持之曰：“汝非花樓橋賣羹之子乎？”曰：“然。”遂引拜其母曰：“此汝母也。吾乃汝長兄也，汝當拜。”又遍指其家人曰：“此為汝長嫂，此為汝次兄若嫂，汝皆當拜。”又指曰：“此為汝長侄，此為次侄，汝當受其拜。”既畢，告去，曰：“汝吾弟，當在此伴喪，安得去？”即命櫛濯，盡去故衣，易新衣。使與諸兄弟同寢處。已又呼其所生,WIKI,宋稗類鈔,166
才幹,諭之以月廩歲衣，如翁在日，且戒以非時。母輒至，亦欣然而退。群小方聚委巷茶肆俟之，久不至，既而物色之，乃知已納，相視大沮，計略不得施。他日投牒持券訴其子負貸錢。郡逮莫嫗及其子問之，遂備陳首尾。太守唐少尉彖歎服曰：“其子可謂孝義矣。”於是盡以群小置獄，杖脊編置焉。頃刻而弭奸計，化有事為無事，且家完而能承先志，又博孝義之名。一舉而數善備矣。,WIKI,宋稗類鈔,168
品行,太祖時，竇儀在翰林。忽一日宣入禁中，行至屏障間，覘見太祖猶衩衣，潛身卻退。中書謂曰：“官家坐多時，請速進見。”竇曰：“聖上衩衣，必是未知儀來，但奏雲宣到翰林學士竇儀。”太祖聞之，遂起索衫帶，著後方召見。儀素稱方正，其自重應爾。同時陶谷為學士，嘗晚召對。太祖褻服御便殿，谷望見，將前而復卻者數四。左右催宣甚急，谷終彷徨不進。太祖笑曰：“此措大索事分。”顧左右取袍帶來，上束帶竟，毅乃趨入。,WIKI,宋稗類鈔,193
品行,荊公熙寧初召還翰苑。初侍經筵之日，講《禮記•曾子易簀》一節曰：“聖人以義制禮，其詳見於床第之間。君子以仁行禮，其勤至於垂死之際。姑息者，且止之辭也。天下之害，未有不由於且止者也。”,WIKI,宋稗類鈔,90
品行,王荊公初參大政。一日因閱宴元獻小詞，荊公曰：“為宰相何詎作詞？”平甫曰：“彼亦偶然自喜而為爾。顧其事業，亦不止此。”時呂惠卿為館職，亦在坐，遽曰：“為政必先放鄭聲，況自為之乎？”平甫正色曰：“放鄭聲，不若遠佞人。”呂大慚。,WIKI,宋稗類鈔,111
品行,陳瑩中初任穎川教官，時韓持國為守，開宴用樂語，左右以舊例必教授為之。公因命陳，陳曰：“朝廷師儒之官，不當撰俳優之文。”公聞其言，不以為忤，而薦於朝。,WIKI,宋稗類鈔,74
忠義,賈表之公望，文元公孫也。資稟甚豪。嘗謂：“仕當作御史，排擊奸邪。否則為將帥，攻討羌戎。餘皆不足為也。”平居惟好獵，常自飼犬。有妾熊氏者。為之飼鷹鷂。寢食之外，但治獵事。曰：“此所以寓吾意也。”晚守泗州，翁彥國勤王，久留泗上不進，表之詰責之，且約以不復餉其軍。彥國愧而去。及張邦昌偽赦至，率郡官哭於天慶觀聖祖殿，而焚其赦書，偽命不能越泗而南。所試才一郡，而所立已如此。許潁之間獵徒，謂之賈大夫云。,WIKI,宋稗類鈔,197
忠義,異日有不可勝言者。惟陛下留意於未然。論列既久，上以日晚頗饑，拂衣而起。禾牽挽上衣泣奏曰：“陛下少留，容臣罄竭愚衷。”上為少留。禾曰：“此曹今日受陛下之利，陛下他日受危亡之禍，孰為重輕，願陛下擇之。”上衣裾脫落，曰：“正言碎朕衣矣。”禾奏曰：“陛下不惜碎衣，臣又豈惜碎首以報陛下。”其言激切。上為之變色,WIKI,宋稗類鈔,150
忠義,建炎初，朱弁孝章，以兩宮通問使為金人所拘，亦作徽廟哀辭。其序曰：“臣等茂林豐草，被雨露於當年。異域殊鄉，犯風霜於將老。節上之旄盡落，口中之舌徒存。歎馬角之未生，魂消雪窖。攀龍髯而莫逮，淚灑冰天。”王倫自金還，得其辭，帝讀之為灑涕。官其子三人。徽宗殂於五國城，洪皓方流遞冷山，聞之，北面泣血，慘文以祭。《容齋三筆》云：先忠宣遣使臣沈珍，往燕山建道場於開泰寺。作功德疏曰：“千歲厭世，莫遂乘雲之仙。四海遏音，同深喪考之戚。況故宮為禾黍，改館徒饋於秦牢。新廟洊衣冠，招魂漫歌於楚些。雖遣河東之賦，莫止江南之哀。遺民失望而痛心，孤臣久摯惟嘔血。伏願盛德之祠，傳百世以彌昌。在天之靈，繼先後而不朽。”北人讀之亦墮淚，爭相傳誦。此疏疑即世所謂摻文以祭者。,WIKI,宋稗類鈔,321
忠義,楚州東漸民張卨，家巨富，好施與，務濟貧困，不責人之報。年方壯，遭亂流離，骨肉散落。獨與一僕羈棲於射陽湖中，乞食以活，為賊所掠，求貨不得，縛於大木之下，將生啖之，已刲股數臠，僕竄既脫矣。見之慟哭而出，舉身遮護，而拜賊曰：“此是我主，雖本富豪，今赤身逃難，尚無飯吃，豈得更挾財貨？如欲飽其肉，則又瘦瘠。願膾我以代之。”賊雖嗜殺，亦為義所激。聞言嗟異，亟解卨縛，並僕釋去，且遺以錢帛。迨紹興中，淮上安定。高歸里，資產尚贏百萬。僕亦存，卨以弟待之。張氏子弟悉事之如諸父。,WIKI,宋稗類鈔,231
忠義,唐琦，開封人，紹興衛士也。高宗南渡，金帥海金琶八追至紹興。太守李鄴以城降。琦資性忠勇，誓與賊偕死以報國。一日，鄴方與琶八並馬而行，琦持二大甓登小閣上，祝曰：“願天相我，一擊殺此兩賊。”不幸甓中馬，琦被執。琶八曰：“大金兵數百萬，汝殺我一人何益？”琦曰：“願碎爾腦，以愧降賊者耳。”因罵鄴曰：“我月請官一石米，且不肯負國。汝受國厚恩，乃甘心從賊，尚得為人耶？”琶八怒曰：“汝願何以死？”琦曰：“我願以布裹屍，灌油焚三日。”琵八如其言焚之。琦恐琶八追及高宗，故以焚屍緩其程耳。會稽帥傅崧請為立廟祀之。琦以衛士自奮，古今罕儔。至以焚屍緩追，則段太尉之風矣。異哉！,WIKI,宋稗類鈔,278
忠義,岳少保既死獄，籍其家，僅金玉犀帶數條，及鎖鎧兜鍪，南蠻銅弩，镔刀弓劍鞍轡，布絹三千餘匹，粟麥五千餘斛，錢十餘萬，書數千卷而已。視同時諸將如某某等，莫不寶玩充堂寢，田園占畿縣。享樂壽考，妻兒滿前。禍福頓懸，天道亦自有不可知者。飛墓在棲霞下，其子雲附焉。名人佳士多以詩吊之。天台陶九成詩云：“精忠祠宇西湖上，再拜荒墳感昔遊。斷碣草深蒙奰f7，空山日落叫句周。天移宋祚難恢復，帝幸燕雲困掠囚。逆檜陰圖傾大業，思陵無意問神州。偷安甫遂邦家志，飲痛甘忘父母仇。信使北和憐屈膝，策文南駐忍含羞。兩宮五國瞻征幟，丹詔班師下節樓。萬里長城真自壞？中興武績遂云休。嗚呼竟死奸邪手，顛沛誰為社稷憂？黯黯冤魂遊狴犴，紛紛雨淚灑貔貅。惟餘滿地萇弘血，不見中流祖逖舟。氛f8已塵金匼匝，冕旒終換鐵兜鍪。姓名竹帛書千載，父子英雄土一丘。老樹尚知朝禹穴，遺黎總解說王猷。復田起廢憐僧寺，移檄褒嘉賴省侯。聖世即今崇祀典，佇看寵渥到松楸。”,WIKI,宋稗類鈔,403
忠義,胡澹庵上書乞斬秦檜，金人聞之，以千金求其書，三日得之。君臣失色曰：“南朝有人，蓋足以破其陰遣檜歸之謀也。”乾道初，金使來，猶問胡銓今安在？張魏公曰：“秦太師專柄十九年，只成就得一胡邦衡。”,WIKI,宋稗類鈔,94
忠義,是歲十一月十七夜也，北軍以四降卒輿屍至襄，以示援絕，且諭之降，呂帥文煥盡斬四卒，以貴附葬順塚，為立雙廟而祀之，以比巡遠。明年正月十三樊城破，三月十八襄陽降，此天意非人力也。同時有武功大夫范大順者，與順貴同入襄。及城降，仰天大呼曰：“好漢誰肯降？便死也做忠義鬼。”就所守分地，自縊而死。又有右武大夫馬軍統制牛富，樊城守禦，立功尤多。城降之際，傷重不能步，乃就戰樓觸柱數四，投身火中而死。,WIKI,宋稗類鈔,192
忠義,鄧中齋剡，字光薦，丞相信國公客也。宋亡，以義行著。其所賦鷓鴣詞有曰：“行不得也哥哥，瘦妻弱子羸牸馱。天長地久多網羅，南音漸少北語多。肉飛不起可奈何，行不得也哥哥。”其意可見矣。其所讚文丞相像有曰：“目煌煌兮，疏星曉寒。氣英英兮，晴雷殷山。頭碎柱兮璧完，血化碧兮心丹。嗚呼！孰謂斯人不在人間？”時虞伯生集挽丞相詩曰：“徒把金戈挽落暉，南冠無奈北風吹。子房本為韓仇出，諸葛安知漢祚移。雲暗鼎湖龍去遠，月明華表鶴歸遲。何須更上新亭飲，大不如前灑淚時。”,WIKI,宋稗類鈔,223
忠義,閩人謝皋羽翱，倜儻有大節。刻厲憤激，不混流俗。意所不顧，雖萬夫莫回。每慕屈平，托興遠遊，因號晞髮子。宋亡，文天祥被執，翱悲不能禁。嚴有子陵台，孤絕千尺。時天涼風急，挾酒登之。設天祥主，跪酬號慟。取竹如意擊石，作楚歌招之。其辭曰：“魂來兮何極，魂去兮江水黑。化為朱鳥兮其咮焉食。”歌闋，竹石俱碎，失聲大哭。作西台慟哭記，其志益汗漫不可禦。視世間無足當其意者。,WIKI,宋稗類鈔,178
忠義,以天為春。”凡平日所作詩，多寓意於宋。其題鄭子封塾曰：“天垂古色映柴門，千古傳家事且存。此世但除君父外，不曾別受一人恩。”譏宋臣之復仕元也。其題畫蘭曰：“求則不得，不求或與。老眼空闊，清風萬古。”譏一世之士無足當其意也。其題畫菊曰：“花開不並百花叢，獨立疏籬趣來窮。寧可枝頭抱香死，何曾吹墮北風中。”又曰：“禦寒不藉水為命，去國自同金鑄心。”自謂志節不為元氏富貴所奪也。其題畫像曰：“不忠可誅，不孝可斬。敢懸此頭於洪洪荒荒之表，以為天下不忠不孝之榜樣。”譏夫忘國而事仇也。平生寡欲而好遊。凡遇窮山大澤，必彌日忘返。咄咄書宅，心與口語。人爭視之，彼則蔑如也。著書甚多，有《太極濟煉文》一帙多隱語，艱苦難讀，莫知所謂。書後題二十字云：“大無工十空經，臣嘔血三斗書。此後有巨眼者當識之云。”晚年究性命之學。竟以壽終。葬於姑胥之西。,WIKI,宋稗類鈔,362
忠義,所南先生當宋社既墟，無策自奮，著《心史》六萬餘言鐵函重匱。外著“大宋鐵函經”五字。內題大宋孤臣鄭思肖百拜書十字。沉於吳門承天寺眢井中。崇禎戊寅冬，寺僧達浚井得之。自德祐癸未至崇禎戊寅，實三百五十六年矣。,WIKI,宋稗類鈔,101
忠義,‘藉君掩骸，其有以報。’唐乃升謁造王前。王謂曰：‘汝受命窶且貧，兼無妻若子。今忠義動天，帝命錫汝伉儷，子三人，田三頃。’拜謝降出。遂覺罔知其由也。”逾時，越有治中袁俊齋至，始下車，為子求師。有以唐薦者，一見置賓館。一日問曰：“吾渡江，聞有唐氏瘞宋諸陵骨。子豈其宗耶？”左右指君曰：“此是已。”袁大駭，拱手曰：“君此舉，豫讓不能抗也。”曳之坐，北面納拜焉。禮敬特加，情款益篤。叩知家徒四壁，惻然嗟矜，語左右曰：“唐先生家甚寒，吾當料理，使有室有田以給。”左右逢迎，爰諏爰度。不數月，二事俱愜。聘婦偶故國之公女，負郭食故國之公田。所費一一自袁出。人固奇唐之節，而又奇唐之遇。兩高之。爾後獲三丈夫子，鼎立頎頎。凡夢中神所許，稽其數，無一不合。右上唐義土傳所載如此。乃云溪羅有開所撰也。及見遂昌鄭明德元祐所書林義士事跡云：宋太學生林德陽，字景曦,WIKI,宋稗類鈔,368
忠義,號齋山。當楊總統發掘諸陵寢時，林故為杭丐者。背竹籮，手持竹夾，遇物即以夾投籮中。鑄銀作兩許小牌百十繫腰間，賄西番僧曰：“餘不敢望，收得高孝兩帝骨，斯足矣。”果得兩朝骨，為兩函貯之，歸葬於東嘉。其詩有夢中作十首。其一曰：“一抔未築珠宮土，雙匣親傳竺國經。只有東風知此意，年年杜宇哭冬青。”又曰：“空山急雨洗岩花，金粟堆寒起暮鴉。水到蘭亭更嗚哽，不知真帖落誰家？”又曰：“喬山弓劍未成灰，玉匣珠襦一夜開。猶記去年寒食日，天家一騎捧香來。”餘七首尤淒怨，則忘之。葬後，林於宋常朝殿掘冬青一株，置於所函土堆上。又有冬青花一首曰：“冬青花，冬青花，花時一日腸九折。隔江風雨清影空，五月深山落微雪。石根雲氣龍所藏，尋常螻蟻不敢穴。移來此塚非人間，曾識萬年觴底月。蜀魂飛繞百鳥臣，夜半一聲山竹裂。”又一首有曰：“君不記羊之年，馬之月，霹靂一聲山石裂。”一事也。,WIKI,宋稗類鈔,373
貞烈,一窗寒月故鄉心。庭前昨夜梧桐雨，勁氣瀟瀟入短襟。”世皇聞其善琴，召入侍。鼓一再行，駸駸乎有漸離之志，而無便可乘也。遂懇乞為黃冠，世皇許之。瀕行，與故宮人十八人釃酒城隅，鼓琴敘別。不數聲，哀音哽亂，淚下如雨。張瓊英送以詩云：“客有黃金白璧懷，如何不肯贖奴回？今朝且盡穹廬酒,WIKI,宋稗類鈔,135
家範,呂希哲，字源明，正獻公長子。正獻教公，事事循規矩。甫十歲，祁寒暑雨，侍立終日，不命之坐不敢坐也。日必冠帶以見長者。平居雖天甚熱，在父母長者之側，不得去申襪縛褲，衣服惟謹。行步出入，無得入茶酒肆。市井里巷之語，鄭衛之音，未嘗一經於耳。不正之書，非禮之色，未嘗一接於目。公嘗言：「人生內無賢父兄，外無嚴師友，而能有成者鮮矣。」,WIKI,宋稗類鈔,161
志尚,司馬文正公嘗與人書曰：「草妨步則剃之，木礙冠則芟之。其他任其自然，相與同生天地間，亦各使遂其生耳。」,WIKI,宋稗類鈔,50
志尚,荊公性簡率，不事修飾奉養。衣服垢汙，飲食粗惡，一無所擇，自少已然。為館職日，韓玉汝嘗拉與同浴於僧寺，潛備新衣一襲，易其弊衣。俟其浴出，俾從者舉以衣之，而不以告。公服之如固有，初不以為異也。及為執政，或言其喜食獐脯者，其夫人聞而疑之，曰：「公平日於食肴未嘗有所擇，何獨嗜此？」因令問左右執事者曰：「何以知公之嗜獐脯也？」曰：「每食不顧他物，而獐脯獨盡，是以知之。」復問其食時置獐脯何所？曰：「在近匕箸處。」夫人曰：「明日姑易他物近匕箸。」既而果食他物盡，而獐脯固在。然後人知其特以近故食之，初非有所嗜也。人見其太甚，或多疑其偽云。,WIKI,宋稗類鈔,264
志尚,萬鬆亭在某山。始麻城縣令張殷植萬鬆於道，用以庇行者，且以名其亭。去未十年，而鬆之存者十不及三四。東坡元豐二年，謫居黃州，過而賦之云：「十年栽種百年稀，好德無人助我儀。縣令若同倉庫氏，亭鬆應長子孫枝。天公不救斧斤厄，野火解憐冰雪姿。為問幾株能合抱，殷勤記取角弓詩。」崇寧以還，坡文既禁，故詩碑不復見，而經過題詠者多不勝記。鄱陽倪左司濤，傷之以詩云：「舊韻無儀字，蒼髯有恨聲。」正謂此也。,WIKI,宋稗類鈔,192
志尚,賈魏公為相日，有方士姓許，對人未嘗稱名。無貴賤皆稱我，時人謂之許我。言談頗可采，然傲視公卿。公欲見，邀之數四，卒不至。使門人苦邀致之，許騎驢徑欲造丞相廳事，門吏止之曰：「此丞相廳門，雖丞郎亦須下。」許曰：「我無求於丞相，丞相召我來。若如此，我即去耳。」不下驢而去。門吏急追之，不還。以白公，又使人謝而召之，終不至。公歎曰：「許市井人耳。惟其無所求於人，尚不可以勢屈，況其以道義自任者乎？」,WIKI,宋稗類鈔,194
志尚,謝康樂云：良辰美景，賞心樂事，四者難並。韓魏公在北門作四並堂。公功名富貴無一不滿所欲，故無時不可樂，亦以是為貴乎？韓持國守許昌，每入春，常日設十客之具於西湖。旦以郡事委僚吏，即造湖上。使吏之湖門，有士大夫過，即邀之入，滿九客而止。輒與樂飲終日，不問其何人也。曾存之常以問公曰：「無乃有不得已者乎？」公曰：「汝年少安知此？吾老矣，未知復有幾春？若待可與飲者而後從，吾之為樂無幾，而時亦不吾待也。」,WIKI,宋稗類鈔,197
志尚,陳少卿亞，蓄書數千卷，名畫數十軸，平生之所寶者。晚年退居，有華亭雙鶴淚，怪石一株尤奇峭；與異花數十本，列植於所居。為詩戒子孫云：「滿室圖書雜典墳，華亭仙客岱雲根。他年若不和花賣，便是吾家好子孫。」亞死未幾，皆散落民間矣。,WIKI,宋稗類鈔,110
志尚,有僧住山，或謀攘之。僧乃掛草鞋一雙於方丈前題詩云：「方丈前頭掛草鞋，流行坎止任安排。老僧腳底從來闊，未必枯髏就此埋。」凡士大夫去就，亦當如此。楊誠齋立朝時，計料自京還家之費，貯以一篋，鑰而置之臥所。戒家人不許市一物，恐累歸擔。日日若促裝者。又聞昔有京尹忘其名，不攜家，惟弊篋一擔。每晨起，則撤帳卷席。食畢，則洗缽收箸。以拄棒撐弊篋於廳事之前，常若逆旅人將行者。故搏擊豪強，拒絕宦寺，悉無所畏。曾有一貴人，一日命市薪六百券有卒微哂，謂其徒曰：「朝士今日不知明日事，乃買柴六百貫耶！」竊歎士大夫之見，有不如此卒者多矣。,WIKI,宋稗類鈔,257
豪曠,宋子京博學能文章，天資醞藉，好遊宴自喜。晚年知成都府，帶《唐書》於本任刊修。每宴罷盥漱畢，開寢門，垂簾燃二椽燭。媵婢夾侍，和墨伸紙。遠近皆知為尚書修《唐書》。,WIKI,宋稗類鈔,79
豪曠,許慎選學士，放曠不拘小節。多與親友結宴花圃中，未嘗設帷幄坐具，但使僕輩聚落花鋪於坐下。曰：「吾自有花裀。」,WIKI,宋稗類鈔,53
豪曠,陳同甫名亮，號龍川。始聞辛稼軒名，訪之。將至門，過小橋，三躍而馬三卻。同甫怒，拔劍斬馬首，推馬仆地，徒步而進。稼軒適倚樓望見之，大驚。遣人詢之，則已及門，遂定交。稼軒帥淮時，同甫與時落落，家甚貧。訪稼軒於治所，相與談天下事。酒酣，稼軒言南北之利害：南之可以並北者如此，北之可以並南者如此，且言錢塘非帝王居。斷牛頭之山，天下無援兵；決西湖之水，滿城皆魚鱉。飲罷，宿同甫於齋中。同甫夜思稼軒沉重寡言，醒必思其誤，將殺我以滅口，遂盜其駿馬而逃。月餘致書稼軒，假十萬緡以紓困，稼軒如數與之。,WIKI,宋稗類鈔,241
放誕,李誠之師中為童子時，論其父緯之功於朝，久不報。自詣漏舍，以狀白韓魏公。公曰：「君果讀書，自當取科名，不用紛紛論賞。」誠之云：「先人功罪未辯，深恐先犬馬填溝壑，無以見於地下，故忍痛自言。若欲求官，稍識字，第二人及第不難。」蓋魏公於王堯臣榜第二人登科故也。魏公德量服一世，於誠之此語，終身不能平。,WIKI,宋稗類鈔,146
放誕,《書史》云：洛陽有書畫友，每約不借出，各各相過賞閱。是宋子房言。其人屢與王詵尋購得書，余嘗目為太尉書駔。,WIKI,宋稗類鈔,52
放誕,張子通既貴。其弟子遊，好吹《薤露》。暑月衣犢鼻納涼門廡，值里巷喪車過，必徑趨群挽中。聲調清壯，抑遏中節。或至郊外，通夕而歸。喪家以子通故，揖至賓位，常享醉飽。子通雖屢戒勖，終不能止。喻明仲妙於長笛，持節數郡。每出按行，至山水佳處，馬上臨風輒快作數弄。趙子固清放不羈，好飲酒。醉則以手濡發，歌古樂府，自執紅牙以節曲。,WIKI,宋稗類鈔,157
權譎,丁謂嘗傾意以媚寇萊公，冀得大拜。生平最尚禨祥。每晨占鳴鵲，夜看燈蕊。雖出門歸邸，亦必竊聽人語，用卜吉兆。時有無賴於慶，貧寒不立，計且死凍餒。謀於一落第老儒，老儒曰：「汝欲自振，必更姓名乃可。後得志，毋相忘。」慶拜而聽之。老儒遂改於為丁，名宜祿。使投身於謂，謂果大喜，收之門下。不旬月而謂入相。此人遂寵冠紀綱，雖大僚節使，倚藉關說。不逾年而宜祿家巨萬矣。老儒亦蒙引見，得教授大郡。至今相傳，不解所謂。適檢沈休文《宋書》，宰相蒼頭呼為宜祿，且復姓丁，愈愜所願。莫謂晉公眠不讀書也。,WIKI,宋稗類鈔,238
權譎,國初朝廷遣陶谷使江南，以假書為名，實使覘之。丞國李獻以書抵韓熙載曰：「五柳公驕甚，其善待。」谷至，則如李所言。熙載謂所親曰：「陶秀實非端介者，其守可隳。當令諸君一笑。」因令歌姬秦篛蘭衣弊衣，詐為驛卒女。谷見之而喜，遂犯慎獨之戒，作長短句贈之。明日，中主燕客，谷凜然不可犯。中主持觴立，使篛蘭出歌續斷弦之曲侑觴，谷大漸而罷。詞名《風光好》：「好因緣，惡因緣，只得郵亭一夜眠，別神仙。琵琶撥盡相思調，知音少。再把鸞膠續斷弦，是何年？」,WIKI,宋稗類鈔,215
權譎,宣城有俗子娶婦甚都，而悍於事姑。每夫外歸，必泣訴其姑淩虐之苦。夫常默然。一夕於燈下出利刃示婦。婦曰：「將安用此？」夫好謂之曰：「我每見汝訴，我以汝姑之不容。我與汝持此去之如何？」婦曰：「心所願也。」夫曰：「今則未也。汝且更與我謹事之一月，令汝之勤至，而俾姑之虐暴。四鄰皆知其由，然後我與汝可密行其事。人各快其死，亦不深窮暴死之由也。」婦如其言。於是怡顏柔語，晨夕供侍。及市珍羞以進，姑即前撫接，頓加和悅。及一月，復乘酒取刃玩於燈下，呼婦語之曰：「汝姑日來與汝若何？曰：「已非前日比。」又一月復扣刃問之，婦即歡然曰：「姑今與我情好倍加，前日之事,WIKI,宋稗類鈔,271
權譎,使汝改過怡顏，盡為婦之道，與我母待汝之心，知曲不在母，而安受我刃也！」其婦戰懼，淚如傾雨，拜於床下曰：「幸恕我死。我當畢此生承順姑如今日，不敢更有少懈也。」久之乃許。其後婦姑交穆，播於親黨。聞者皆謂此雖俗子，而善於調禦。轉惡為良，雖士君子有不能處者矣。,WIKI,宋稗類鈔,126
權譎,詩人鮑郎中當知睦州日，嘗言桐廬縣一民，兼並刻剝，閭里怨之，盡詛以死則必為牛。一旦死，鄰村產一白牛，腹旁分明題其鄉社名姓。牛主潛報兼並之子，亟往窺之，悲恨無計。恐其事之暴，欲以價求之。勒百千方售，如數贈之，贖歸豢於家。未幾，一針筆者持金十千首於郡曰：「某民令我刺字於白牛腹下，約得金均分。今實不均，故首之。」吏鞠刺時之事，曰：「以快刀剃去氄毛，以針墨刺字，毛起則宛如天生。」鮑深嫉之，黥二奸，竄於島。,WIKI,宋稗類鈔,199
權譎,節序交賀之禮，不能親至者，每以束刺僉名於上，使僕遍投之，俗以為常。劉貢父為館職。節日，同舍有令從者以書筒盛門狀，遍散於人家。貢父知之，乃呼所遣人坐於別室，犒以酒肴。因取書筒視之，凡與貢父一面之舊者，盡易以已門狀。其人既飲食，再三致謝。遍走巷陌，實為貢父投刺，而主人之刺遂不得達。《癸辛雜識》載吳四丈事亦同，然《類說》載陶谷易刺之事，正與此相類。恐二公效之為戲耳。,WIKI,宋稗類鈔,181
權譎,張鄧公當國，有遺其子友直珠冠者，使者不能徑通。劉相沆謂曰：「我識學士，為汝通之。」因以歸，破其書，別錄—通，用已圖書印之，留其真本。又於珠冠之角小書已名。乃復封題如故，以授使者，使自通之。他日以語友直，友直大驚。劉時權三司判官。尋即真，俄知制誥。,WIKI,宋稗類鈔,123
權譎,秦檜自遭施全狙刺之後，常獨處一閣，雖奴僕非命不敢輒入。季年違豫，三衙楊存中成閔趙密往問疾，召入室中，款語久之。言及近日表勳酒頗佳。表勳，乃賜酒名也。各贈兩器，皆降階謝。復坐，顧無僕使，自攜出室。此亦寓駕馭之意。,WIKI,宋稗類鈔,105
權譎,華亭金山廟瀕海，乃漢霍將軍祠。相傳云：當錢武肅霸吳越時，嘗以陰兵致助，故崇建靈宮。淳熙末，縣人因時節競集，一巫方焚香啟祝，唱說福沴。錢寺正家幹沈暉者，獨不生信心，語謔玩侮。所善交相勸止。恐其掇禍。巫宣言詈責甚苦，暉正與爭辨，俄踉蹌仆地，涎流於外，若厥暈然。從僕奔告其家，妻子來視，拜巫乞命。巫曰：「悔謝不早，神已盛怒，既執錄精魂付北酆。死在頃刻，不可救矣。」妻子徬徨元計，但拊屍泣守。暉忽奮身起，旁人驚散，謂強魂所驅。沈笑曰：「我故戲諸人耳，初無所睹也。」巫悚然潛遁。闔廟之人亦舍去。,WIKI,宋稗類鈔,242
權譎,玉滑而珠圓，分進四出，失手墮地，合既碎，益不可收拾。范見而益怒，自起捽妾之冠，而氣中仆地竟不起，其無狀至此。李仁甫燾，亦惡其為人，弗與交。請謁嘗瞰其亡。一日知其出，往見之，則實未嘗出也。既見，韓延入書室而請曰：「平日欲一攀屈而不能，今幸見臨，姑解衣盤礴可也。」仁甫辭再三不獲，遂為強留。室有二廚貯書,WIKI,宋稗類鈔,149
權譎,寧宗恭淑皇后崩，中宮未有所屬。楊貴妃與曹美人俱有寵。韓侂胄見妃任權術，忌之，而曹性柔順，勸帝立曹。妃性復機警，各設席以邀羊車，欲決此舉。二閣皆同日，楊固遜曹使朝，而已候於夜。曹不悟。逮旰，酒甫一再行，曹未及有請，則楊已奏肅帝輦矣。上遂起至楊所，則得從容，且留寢，故能舐筆展紙以請奎章。上醉，即書貴妃楊氏可立為皇后。付外施行，而長秋復進筆，乞又書其一，付其兄次山。逮曉，雙出之。中貴所受者未至省。而次山已持御筆自白廟堂矣。蓋後慮韓匿上批，事或中變，故兩行之，使不可遏耳。,WIKI,宋稗類鈔,234
頤養,蜂蠆不能毒。壽三百六十歲。」此鄰於真也。此一段要訣，且靜心細意，字字研究看。既云閉氣於胸膈中，令鼻端鴻毛不動。初學之人，安能持三百息之久哉？恐是原不閉鼻中氣，只是意堅守此氣於胸膈中。令出入息似劫不動，氤氳縹緲，如香爐蓋上煙，湯餅嘴上氣，自在出入。無呼吸之重煩，則鴻毛可以不動。若心不起念，雖過三百息可也。仍須一切依此本訣。臥而為之，仍須真以鴻毛粘著鼻端，以意守氣於胸中。遇欲吸時，不免微吸，及其呼時，不免微呼。但任其氤氳縹緲，微微自出。出盡氣平，則又吸入。如此出入原不斷，而鴻毛自不動，動亦極微。覺其極微動，則又加意則勒之，以不動為度。雖云則勒，然終不閉。至數百息,WIKI,宋稗類鈔,282
頤養,東坡云：「嶺南天氣卑陋，氣蒸溽，而海南尤甚。秋夏之交，物無不腐壞者。人非金石，其何以能久。然儋耳頗有老人，百有餘歲者往往皆是；八九十歲者不論也。乃知壽夭無定。習而安之，則冰蠶火鼠，皆可以生。吾當湛然無思，寓此覺於物表，使折膠之寒無所施其洌，流金之暑無所措其毒。百餘歲何足道哉！彼愚老人初不知此，特如蠶鼠生於其中，兀然受之而已。一呼之溫，一吸之涼，相續亡有間斷，雖長生可也。莊子曰：『天之穿之，日夜無間。人則固塞其竇，豈不然哉！』九月二十七日秋霖不已，顧視幃帳間有螻蟻，帳已腐爛。感歎不已，信手書此。時戊寅歲也。」,WIKI,宋稗類鈔,256
頤養,孟子曰：「養心莫善於寡欲。」老子曰：「不見可欲，使心不動，」聖賢拳拳然以欲為害道，可不慎乎？劉元城南遷日，嘗求教於湅水翁曰：「聞南地多瘴。設有疾以貽親憂，奈何？」翁教以絕欲少疾。元城時盛年，乃毅然持戒惟謹。趙清獻、張乖崖至撫劍自誓，甚至以父母影像設之帳中，蓋遣欲之難如此。坡翁亦云：「服氣養生，難在去欲。」蘇子卿齧雪啖氈，蹈背出血，無一語少屈，可謂了然生死之際，然不免與胡婦生子。窮海之上且如此，況洞房綺紈之下呼？乃知此事未易消除。香山翁佛地位人，晚年病風放妓，猶賦不能忘情吟。王處仲凶悖小人，知體敝於色，乃能一旦感悟，開閣放妓。蓋天下事勇決為之，乃可進道。,WIKI,宋稗類鈔,279
頤養,晁文元公年四十始娶，前此未嘗知有女色。早從劉海蟾，自言得長生之術。六十後即兼窮佛理。嘗聞天樂和雅之音，有不可勝言者。自見其形，每每在前。既久而加小，類數寸，不違眉睫之間。此恐是所得於海蟾者。,WIKI,宋稗類鈔,95
頤養,內想一直下丹田。每一咽亦縮穀道一縮。如此一遍，是為行水一周天。每進火行水畢，然後下榻，行履自如。後敘曰：『五行水火為初，人生水火為急。』此是極易之要法。上奪天地造化。學道修真之士，初行頓覺臍下如火，飲食添進，四肢輕快。是其驗也。行而久之，則發白再黑，齒落重生。精神全具，復歸嬰兒。寒暑不能侵，鬼神不能寇。千二百歲，壽比彭老，漸為真人矣。」徽宗見而嘉納之。梁師成錄其說以示人，乃簡易之道，第行之者不能悠久耳。或曰：「虞謨君明修養有得，亦只行此法也。」,WIKI,宋稗類鈔,224
閑情,王都尉晉卿詵，既喪蜀國，貶均州，姬侍盡逐。有歌者號囀春鶯，色藝雙絕。平居屬念，不知流落何許？後二年內徙汝陰，過許昌市傍小樓，聞泣聲甚怨，晉卿異之。問乃囀春鶯也。恨不可復得，因賦一聯云：「美人已屬沙叱利，義士今無古押衙。」晉卿每話此事。客有足其章者，晉卿覽之尤愴然。其詞云：「幾年流落在天涯，萬里歸來兩鬢華。翠袖香殘空悒淚，青樓雲渺定誰家？佳人已屬沙叱利，義士今無古押衙。回首音塵兩沉絕，春鶯休囀沁園花。」。,WIKI,宋稗類鈔,203
閑情,范文正公守鄱陽郡，創慶朔堂，而妓籍中有小鬟妓尚幼，公頗屬意。既去，以詩寄魏介曰：「慶朔堂前花自栽，便攜官去未曾開。年年長有別離恨，已托東風幹當來。」介因鬻以遺公。今州治有石刻。,WIKI,宋稗類鈔,88
閑情,國香，荊州田氏侍兒名也。山谷自南溪召為吏部員外郎，留荊州，乞守當塗，待報。所居與此女為鄰，偶見之，以為幽閑端美，目所未見。後其家以嫁下里貧民，因賦水仙花詩寓意云：「淤泥解出白蓮藕，糞壤能開黃土花。可惜國香天不管，隨緣流落小民家。」俾高子勉和之。後數年，山谷卒，當時賓客雲散。此女既生二子矣。會荊南歲荒，其夫鬻之田氏家。田氏一日邀子勉置酒出之。掩袂困瘁，無復故態。坐間話當時事，相與感歎。子勉請田氏名曰國香，以成太史之志。,WIKI,宋稗類鈔,210
閑情,豫章寓荊州，除吏部郎中，再辭守當塗。才到官七日而罷，又數日乃去。有詩云：「歐借腰枝柳一渦，大梅酌酒小梅歌。舞餘細點梨花雨，奈此當塗風月何！」蓋歐梅當塗營妓也。李之儀曰：「人之幸不幸，歐梅偶見錄於豫章，遂傳不朽。與杜詩黃四娘何異？」然豫章又有木蘭花令序云：「庭堅假守當塗，故人庾元鎮窮巷讀書，不出入州縣。因作此以勸庾酒云：『庾郎三九常安樂，便有萬錢無處著。徐熙小鴨水邊花，明月清風都占卻。朱顏老盡心如昨，萬爭休休莫莫。尊前見在不饒人，歐舞梅歌君更酌。」自批云：「歐梅，當時二妓也。」,WIKI,宋稗類鈔,240
閑情,章子厚惇，初來京師赴省試，年少美豐姿。當日晚獨步禦街，見雕輿數乘，從衛甚都。最後一輿，有一美人美而豔，揭簾以目挑章。章因信步隨之，不覺至夕，婦人以手招與同輿，載至一甲第，甚雄壯。婦人者蔽章雜眾人以入一院，甚深邃，若無人居者。少選，前婦人始至，備酒饌甚珍。章因問其所，婦人笑而不答。自是婦人引儕輩迭相往來甚眾，俱亦姝麗。詢之，皆不顧而言他。每去，則以巨鎖扃之，如是累日夕。章體為之疲，意甚旁徨。一姬年差長，忽發問曰：「此豈郎所遊之地。何為至此耶？我主翁行跡多不循道理，寵婢多而無嗣息。每鉤至少年之徒與群婢合，久則斃之。此地數人矣。」章惶駭曰：「果爾，為之奈何？」姬曰：「觀子之容，蓋非碌碌者，似必能脫。主人翌日入朝甚早。今夕解我之衣以衣子，我且不復鎖門。俟至五鼓，吾來呼子，亟隨我登廳事。我當以廝役之服被子，隨前騶以出，可以無患矣。爾後慎勿以語人，亦勿復由此街，不然，吾與若皆禍不旋踵矣。」詰旦，果來扣戶。章用其術，遂免於難。及既貴，始以語族中所厚善者。云後得其主翁之姓名，但不欲曉於人耳。少年輩不可不知戒也。,WIKI,宋稗類鈔,454
閑情,道君幸李師師家，偶周邦彥先征焉。知道君至，匿於床下。道君自攜新棖一顆，云：「江南初進來。」遂與師師謔語，邦彥悉聞之。隱括成少年遊云：「並刀如水，吳鹽勝雪，纖手破新棖。錦帳初溫，獸煙不斷，相對坐調笙。低聲問向誰家宿？城上已三更，馬滑霜濃。不如休去，直是少人行。」他日師師因歌此詞。道君問誰作？師師云：「周邦彥詞。」道君大怒。坐朝語蔡京云：「開封府有監稅周邦彥，課稅不登，如何京尹不按發來？」京罔知所以，奏云：「容臣退朝，呼京尹叩問。」京尹至，蔡以聖意諭知。京尹云：「惟周邦彥課增羨。」蔡云：「上意如此，只得遷就將上。」得旨，周邦彥職事廢弛，可日下押出國門。隔—二日，道君復幸李師師家，小見師師，問之,WIKI,宋稗類鈔,298
閑情,知送周監稅。道君方以邦彥出國門為喜，坐久至更深始歸，愁眉淚睫，憔悴可掬。道君怒云：「汝從何往？」師師奏：「臣妾萬死。知周邦彥得罪，押出國門，略致杯酒相別。不知官家來。」道君問：「有詞否？」李奏云：「有蘭陵玉詞。」道君云：「試唱一遍。」李云：「容臣妾獻一觴歌此。」詞云：「柳陰直，煙裏絲絲弄碧,WIKI,宋稗類鈔,145
閑情,隋堤上幾番拂水飄綿送行色。登臨望故國，誰惜京華倦客？長亭路年去歲來，折柔條過千尺，閑尋舊蹤跡。酒趁哀弦，燈照離席。梨花榆火催寒食。愁—帆風快，半篙波暖。回頭迢遞便數驛，望人在天北，淒惻恨堆積。漸別浦縈洄，津堠岑寂。斜陽冉冉春無極，念月榭攜手吹笛。沉思前事，夢裏淚偷滴。」曲終，道君大喜。復召為大晟樂正，後官至大晟樂府待制。,WIKI,宋稗類鈔,161
閑情,方務德侍郎帥紹興，赴召。士人姚某以書投誠，自陳失身娼館，歲月滋深。生育男女，義不可負。望為脫籍，無任哀祈。方題其書後云：「姚某解元，文詞英麗，早以俊稱。杯酒流連，至於忘返。露由衷之懇，不愧多言。遂成家之名，何愛一妓？韓公之於戎昱，既徇所求；奇章之望牧之，更宜自愛。」,WIKI,宋稗類鈔,133
閑情,開封富民楊氏子，館客頗豪俊。有女未笄，竊慕之。遂有偷香之說，密約登第結姻。既過省，乃棄前盟。屢約相會，了不可得。登第後密遣入諭女曰：「若遂成婚好，則先奸後娶，在法當離，必不能久。爾或落發，則我亦不娶。朝夕遊處，庶能長久。」女信之，然思慕已成疾，遂懇請於父母求祝髮焉。或告客於某氏結婚者，女聞之悶絕。良久索筆書曰：「黃葉無風自落，彩雲不雨空歸。」就歸字落筆，放手而絕。,WIKI,宋稗類鈔,183
閑情,嘉泰間，內臣李侯大謙，於行都九里松玉泉寺側建功德寺。役工數內有漆匠章生者，乃天台人。偶春夜出浴回，於道中遇一老嫗，挽入一小門。暗中以手摸壁，隨嫗而行，且覺是布為幕。轉經數曲，至一室中，使就暗坐，此嫗乃去。繼有一尼攜燈而至。又見四壁皆青赤衣幃遮護，終不知何地。尼又引經數曲，又至一室。燈燭帷帳，酒肴器皿，一一畢具。俱非中下人家所有之物。章生見之驚異，不敢問其所以，且疑且喜。尼師往頃時，有一婦人隨至。容質非常，惟不冠飾。章生畏俱，尼逼使共坐。遂召前嫗，命酒肴數杯。婦人更不一語。尼師云已曉矣。章生但懇禱尼師云：「匠者無錢。」尼師終不顧允，遂令就寢。尼師執燈扃戶而去。章生屢詢所來及姓名，而斯人竟無一言，疑為暗疾。至鍾動，其尼復至啟鑰，喚起章生出，令前嫗引出。亦捫布壁而行，覺至一門，非先來所經。此嫗令出街，可至役所。章生如夢寐中，行至一街。至曉，即離所造之寺二里許。後循路歸。其董役者怪責其不歸。及具此語，使遍訪之，終不得其原所入門域。眾皆謂遇鬼物，而有一木匠云：「此固寵借種耳。」,WIKI,宋稗類鈔,440
閑情,謝希孟在臨安，狎猖陸氏。象山責之曰：「士君子乃朝夕與賤娼女居，獨不愧於名教乎？」希孟敬謝，請後不敢。他日復為娼造鴛鴦樓。象山聞之，又以言責。希孟復謝曰：「非特建樓，且有記。」象山喜其文，不覺曰：「樓記云何？」即口占首句云：「自遜抗機雲之死，而天地英靈之氣，不鍾於世之男子。」象山默然。希孟在娼所，忽起歸意，遂不告而行。娼追送江滸，涕泣戀戀。希孟毅然取領巾書一詞與之云：「雙漿浪花平，夾岸青山鎖。你自歸家我自回，說著如何過？我斷不思量，你莫思量我。將你從前愛我心，付與旁人可。」希孟與鄉友陳伯益好相調戲。伯益黑面，身狹多髯。希孟見其寫真掛壁上，題云：「伯益之面，大無兩指。髭髯不仁，侵擾乎其旁而不已。於是乎伯益之面，所餘無幾。」此語喧傳，伯益病之，而莫能報。希孟後避寧宗諱，改名直，字古民。伯益於是以兩句詠其名云：「炊餅擔頭挑取去，典衣鋪上唱將來。」聞者絕倒。伯益又嘗寫真：衣皂道服，躡僧鞋。希孟讚之曰：「禪鞋髭須鬢髮，道衣行藏梗直。烏肌狹小面皮，秋水長天一色。」,WIKI,宋稗類鈔,431
異稟,張僕射齊賢體質豐大，飲啖過人。尤嗜肥豬肉，每食數斤。天壽院風藥黑神丸常所服，不過一彈丸。公常以五七兩為一大劑，夾以胡餅而頓食之。淳化中，罷相知安陸州安陸山郡。未嘗識達官，見公飲啖不類常人，舉郡驚駭。嘗與賓客會食，廚吏置一金漆大桶於廳側，窺視公所食如其物投桶中。至暮，酒漿浸漬，漲溢滿桶。郡人嗟愕，以為享富貴者必有異於人也。然晏元獻公清瘦如削，其飲食甚微。每析半餅，以箸卷之，抽去其箸，撚頭一莖而食。此亦異於常人也。,WIKI,宋稗類鈔,207
異稟,蒲傳正為宋資政。有大洗面、小洗面、大濯足、小濯足、大澡浴，小澡浴。小洗面，一易湯，用二人拭面而已。大洗面，三易湯，用五人肩頸及焉。小濯足，一易湯。用二人踵踝而已。大濯足，三易湯，用四人膝股及焉。小澡浴，湯用三斛，人用五六。大澡浴，湯用五斛，人用八九。每日兩洗面，兩濯足。間日一小浴，又間日一大浴。口脂面藥薰爐妙香，未嘗斯須去側也。與王介甫同時共事，介甫垢面亂髮，衣服生蟣虱，而蒲則如此。視《南史》所稱何佟之，一日洗浴十餘遍，同其水淫。若劉寬經年不洗浣，陰子春經年不濯足者．相反極矣。,WIKI,宋稗類鈔,241
異稟,楊戩於所居堂後，鑿一大池，環以廊廡，扃鐍周密。每至浴時，先設巾器並澡豆之屬於池上，乃悉屏人躍入水中遊泳。率移刻而出，人莫能窺。一日戩獨寢，有盜入其室，忽見床上一蝦蟆，大幾充床。兩目如金，光彩注射。盜不覺驚踣於地，而蝦蟆已復變為人，乃戩也。起坐按劍問曰：「汝為何人？」盜以實對。戩擲一銀香球與之曰：「念汝實貧，以此賜汝。勿為人言所見也。」盜不敢受，再拜而出。後以他事繫開封獄，自道如此。,WIKI,宋稗類鈔,192
文苑,錢思公雖生長富貴，而少所嗜好，惟喜讀書。坐則讀經史，臥則覽小說，如廁則閱小詞，蓋未嘗須臾釋卷也。謝希深亦言與宋公垂同在史館，每奏廁，必挾書以往。諷誦之音，琅然聞於遠近。其篤學如此。歐文忠公因謂希深曰：「餘生平所作文章，多在三上：乃馬上、枕上、廁上也。」蓋惟此尤可以屬思爾。公又謂為文有三多：看多、做多、商量多也。,WIKI,宋稗類鈔,156
文苑,真宗即位之次年，賜李繼遷名，復進封西平王。時宋湜、宋白、蘇易簡、張洎在翰林，俾草詔冊，皆不稱旨。惟宋公湜深探上意，必欲推先帝欲封之意，因進辭曰：「先皇帝早深西顧，欲議真封，屬軒鼎之俄遷，建漢壇之未逮，故茲遺命，特付眇躬。爾宜望弓劍以拜恩，守疆垣而效節。」上大喜。不數月參大政。,WIKI,宋稗類鈔,138
文苑,《五代史》：漢王章不喜文士。嘗語人曰：「此輩與一把算子，未知顛倒，何益於國？」算子本俗語。歐公據其言書之，有古意。溫公《通鑒》改作「授之握算，不知縱橫。」不如《歐史》矣。,WIKI,宋稗類鈔,85
文苑,王荊公作《字說》時，用意良苦。置石蓮百許枚几案上，咀嚼以運其思。遇盡未及益，即齧其指，至流血不覺。世傳公初生，家人見有獾入其產室，有頃公生，故小字獾郎。,WIKI,宋稗類鈔,76
博識,徐常侍鉉仕江南日，嘗直澄心堂。復被入直，至飛虹橋，馬輒不進，裂鞍斷轡。棰之血流，掣韁卻立。鉉遺書問於餘杭沙門讚寧。答曰：「下必有海馬骨。水火俱不能毀，惟漚以腐糟隨毀者乃是。」鉉劚之，去土丈餘，果得巨獸骨。上脛可長一丈，膝而下長三尺。腦骨若股柱。積薪焚三日不動，以腐糟才漚之遂爛。,WIKI,宋稗類鈔,139
博識,宋景文博學多聞，著名當世。《詩正義》曰：「絡緯鳴，懶婦驚。」子京詩云：「西風已飄上林葉，北斗直掛建章城。人間底事最堪恨，絡緯啼時無婦驚。」其用事如此。又詩云：「蟹美持螯日，魴甘抑鮓天。」用楊淵五湖賦云：「連瓶抑鮓」。又詩云：「何但魚知丙，非徒字識丁。」唐張宏靖云：「天下無事，汝輩挽兩石弓，不如識一丁字。」丙者：左太衝蜀都賦云：「嘉魚出於丙穴」注：「丙穴在漢中沔陽北。有魚穴二所，常以二八月取之。丙，地名也。」或云：「魚以丙日出穴。丙者向陽，穴多生魚。」酈善長云：「穴口向丙。又引柏枝山中有丙穴，穴大數丈，有嘉魚嘗以春末遊渚，冬入穴。故知丙穴之魚，不獨漢有也。」老杜詩云：「魚知丙穴由來美。」,WIKI,宋稗類鈔,296
博識,杜學士鎬博聞強記。凡有檢閱，先戒小吏，某事在某書第幾行。取視無差。士大夫有所著撰，多以古事詢之，無不知者。雖末學卑品，應對不倦。時人號為杜萬卷。性和易有懿行。士論推之。,WIKI,宋稗類鈔,84
博識,餘杭能萬卷者，浮圖之真儒，介然持古人風節，有奧學。王冀公深所禮重。一時儒者，皆抱經授業。師嘗喜讀《唐韻》，諸生長竊笑。一日出題於法堂曰：楓為虎賦。其韻曰：脂入於地，千年成虎。諸生皆不諭。固請之，不說。凡月餘，檢經史百家小說俱無見者，閣筆以聽教。師曰：「聞諸君笑老僧酷嗜《唐韻》。茲事正在東字韻第二板。請詳閱。」諸生檢之，果見楓字注中云：「黃帝殺蚩尤，棄其桎梏，變為楓。木脂入地千年，化為虎魄。」後諸生始敬此書。又有云：「鬆液入地為虎魄者。」唐李嶠詠魄詩云：「曾為老伏苓，本是寒鬆液。蚊蚋落其中，千年猶可覿。」未知孰是？然每見虎魄中，蚊蚋數枚凝結在內，信嶠詩不誣。,WIKI,宋稗類鈔,281
博識,歐陽文忠公寄荊公詩云：「翰林風月三千首，吏部文章二百年。」吏部，蓋謂南史謝朓，於宋明帝朝為尚書郎，長五言詩。沉約嘗云：「二百年來無此詩也。」而荊公答之云：「他日若能窺孟子，終身安敢望韓公。」則竟指吏部為退之矣。,WIKI,宋稗類鈔,105
博識,韓持國謝邵堯夫九日遠寄新酒詩云：「有客忽傳龍阪至，開樽如對馬軍嘗。」自注云：「錦屏山題名有記，河南府使馬軍送新酒。乃知杜詩有『洗盞開嘗對馬軍。』」,WIKI,宋稗類鈔,73
博識,長安故宮闕前，有唐肺石尚在。其制如佛寺所擊響石，而甚大。可長八九尺。形如垂肺。亦有款誌，但漶剝不可讀。按秋官大司寇以肺石達窮民。原其義，乃伸冤者擊之，立其下。然後士聽其詞，如今之撾登聞鼓也。所以肺形者，便於垂。又肺主聲，聲所以達其冤也。,WIKI,宋稗類鈔,118
博識,生曰名，死曰諱。載之《禮經》，可覆。禮部韻載先帝廟諱曰諱。稱今上皇帝御名只曰名。生人名乃曰諱，不祥之甚也。支干原作枝幹。後人省文，以幹為幹，以枝為支，非也。,WIKI,宋稗類鈔,78
博識,錢塘陳鑒如以寫神見推一時。嘗持趙文敏公真像來呈，公援筆改其所未然者。因謂曰：「唇之上何以謂之人中？若曰人身之中半，則當在臍腹間。蓋自此而上，跟耳鼻皆雙竅；自此而下，口暨二便皆單竅。三畫陰，三畫陽，成泰卦也。」,WIKI,宋稗類鈔,104
博識,王者各以其行盛日為祖，衰日為臘。故漢火德，以午日為祖，戌日為臘。魏土德，以辰日為臘。晉金德，以醜日為臘。祭日雖同而祭日則異。祖，長生也。終，墓庫也。道家有五臘：正月一日天臘，五月五日地臘，七月七日道德臘，十月一日民歲臘，十二月正臘日為王侯臘。陸士衡兄弟產於昆山。後人因稱兄弟為昆玉，言其如昆山之玉也。,WIKI,宋稗類鈔,150
詩話,王禹玉寄程公辟詩云：「舞急錦腰迎十八，酒酣玉盞照東西。」樂府六幺曲有花十八，古有玉東西杯，其對甚新。,WIKI,宋稗類鈔,50
詩話,「香泛釣筒萍雨夜，綠搖花塢柳風春。」舒亶信道詩也。信道清才，而詩刻削有如此者。又有云：「空外水光風動月，暗中花氣雪藏梅。」又云：「宿雨閣雲千嶂碧，野花弄日一村香。」又云：「萬壑水澄知月白，千林霜重見鬆高。」皆警句也。,WIKI,宋稗類鈔,108
詩話,劉莘老丞相，和王定國雪中絕句云：「袁安只有高眠興，謝朓空餘後會難。十萬健兒春瘴近，飛花宜過海南山。」定國云：「公無乃學歐陽公耶？」蓋晏元獻為樞密使時，西師未解嚴，會天雪，陸子履與歐陽公同謁之。晏置酒西園，歐即席賦雪詩，有「主人與國同休戚，不惟喜悅將豐登。須憐鐵甲冷澈骨，四十餘萬屯邊兵。」晏由是銜之，語人曰：「韓愈亦能作言語。」赴裴令公宴集，但云「園林窮勝事，鍾鼓樂清時。」劉和詩時，正元豐間。朝廷方問罪安南，故定國援以為戲。,WIKI,宋稗類鈔,213
詩話,東坡熙寧十年知徐州。李邦直因沂山龍祠祈雨有應，作詩寄東坡。東坡和之，末云：「半年不雨坐龍慵，但怨天公不怨龍。今來一雨何足道？龍神社鬼各無功。無功日盜大倉粟，嗟我與龍同此責。勸農使者不汝容，因君作詩先自刻。」邦直來謁東坡，因戲笑言承示此詩，只是勸農使者不管恁地事。元豐三年，東坡下御史獄。嘗供此詩云：「本為龍神慵惰，不為天行雨，卻使人心怨天公。」以譏諷大臣不任職，不能燮理陰陽，卻使人心怨天子。以天公比天子，以龍神社鬼比執政大臣，及百職事也。,WIKI,宋稗類鈔,220
詩話,「動地隋兵至，君王尚晏安。須知天下窄，不及井中寬。樓外峰交白，溪邊血染丹。無情是殘月，依舊憑欄幹。」廬山王元甫，紹聖間敕賜高尚處士所作《景陽井》詩也。東坡嘗跋云：「予聞江南王元甫、郭功甫皆有詩名。予南歸過九江，因道士胡羽邀求謁之。元甫云：『吾不見士大夫五十年矣。』竟不可見。」,WIKI,宋稗類鈔,138
詩話,東坡謫居於黃五年。赤壁有巨鶻巢於喬木之巔，後賦所謂「攀棲鶻之危巢，俯馮夷之幽宮」是也。韓子蒼靖康中守黃州，三月而罷。因遊赤壁而鶻已去。作詩示何次仲迂叟云：「緩尋碧竹白沙遊，更挽藤梢上上頭。豈有危巢尚棲鶻，亦無塵跡但飛鷗。經營二頃將歸去，眷戀群山為少留。百日使君何足道，空餘詩句滿江樓。」次仲和答云：「兒時宗伯寄吾州，諷誦高文至白頭。二賦人間真吐鳳，五年溪上不驚鷗。蟹嘗見水人猶怒，鶻有危巢孰敢留。珍重使君尋故跡，西風悵望古城樓。」二詩皆及鶻巢，皆推賦而言也。,WIKI,宋稗類鈔,229
詩話,建炎中駕駐維揚，康伯可與之上中興十策，名振一時。後秦檜當國，伯可乃傳會求進，擢為台郎。嘗與檜對局格天閣下。檜戲曰：「此卒渡河，是爾將軍之疥癩。」伯可徐應曰：「今皇御極，視公宰相如腹心。」檜大喜，撤棋酣飲終日而罷。檜死，伯可亦貶五羊。,WIKI,宋稗類鈔,116
詩話,陸士規布衣工詩，秦檜喜之。嘗挾秦書幹臨川守，饋遺不滿意，升堂嫚罵。守懼，以書白秦自解。秦怒甚，陸請見不出，猶令其子小相者見之。問其近作，陸誦其《黃陵廟》一絕云：「東風吹草陸離離，路入黃陵古廟西。帝子不知春又去，亂山無主鷓鴣啼。」小相入誦之。秦吟賞再四，即命相見，待之如初。,WIKI,宋稗類鈔,136
詩話,諫議大夫宋文淵齊愈宮詞云：「禁城春水碧溶溶，流出桃花萬片紅。葉上細看無一字，始知玉女怨春風。」《雎陽道中》云：「竹溪噎絕雨才通，無數深紅間淺紅。山店落英春寂寂，青旗吹盡柳花風。向來鬆檜喜無恙，坐久忽聞南澗鍾。隱隱修廊人語絕，四山滴瀝雪鳴風。」,WIKI,宋稗類鈔,121
詩話,山陰陸放翁務觀之出也，韓平原實招致之。所作《南園》、《閱古泉》二記，時雖稱頌，而有規勸之忠焉。故平原敗而猶得免禍。其《題武林》詩：「皇輿久駐武林宮，汴洛當時未易同。廣陌有風塵不起，長江如練水常通。樓台飛舞祥煙外，鼓吹喧呼明月中。六十年間幾來往，都人誰解記衰翁。」《臨安春霽》詩：「世味年來薄似紗，誰憐騎馬客京華。小樓昨夜聽春雨，深巷今朝賣杏花。矮紙斜行閑作草，晴窗細乳戲分茶。布衣莫動風塵歎，猶及清明可到家。」,WIKI,宋稗類鈔,205
詩話,有良家女流落可歎者，南金贈以詞曰：「流落今如許，我亦三生杜牧。為秋娘著句，先自多愁多感慨，更值江南春暮。君看取落花飛絮，也有吹來穿繡幌，有因風飄墮隨塵土。人世事，總無據。佳人命薄君休訴。若說與英雄心事，一生更苦。且盡尊前今日意，休記綠窗眉嫵。但春到兒家庭戶。幽恨一簾煙月曉，恐明年雁亦無尋處。渾欲倩，鶯留住。」,WIKI,宋稗類鈔,155
詩話,王全玉作宮體十憶詩，李元膺重見之，愛其詞意宛轉，且曰：「讀之動人老狂，聊復效尤。」亦作十絕。《憶行》曰：「屏帳腰支出洞房，花枝窣地領巾長。裙邊遮定雙鴛小，只有金蓮步步香。」《憶坐》曰：「椅上藤花闞面平，繡裙斜綽茜羅輕。踏青姊妹頻來喚，鴛履貪工不肯行。」《憶飲》曰：「綠蟻頻催未厭多，帕羅香軟襯金荷。從教弄酒春衫涴，別有風流上眼波。」《憶歌》曰：「一串紅牙碎玉敲，碧雲無力駐晴霄。也知唱到關情處，緩按餘聲眼色招。」《憶書》曰：「纖玉參差象管輕，蜀箋小研碧窗明。袖紗密掩嗔郎看，學寫鴛鴦字未成。」《憶博》曰：「小閣爭籌畫燭低，錦茵圍坐玉相欹。嬌羞慣被諸郎戲，袖映春蔥出注遲。」《憶顰》曰：「漫注橫波無語處，輕攏小板欲歌時。千愁萬恨關心曲，卻使眉尖學別離。」《憶笑》曰：「從來題目值千金，無事羞多始見心。乍向客前猶掩斂，不知已覺鈿窩深。」《憶睡》曰：「泥嬌成困日初長，暫卸輕裙玉簟涼。漠漠帳煙籠玉枕，粉肌生汗自蓮香。」《憶妝》曰：「宮樣梳兒金縷犀，釵梁冰玉刻蛟螭。眉間要點雙心事，不管蕭郎只畫眉。」其情致殊妍麗。自非風流才思者不能作也。,WIKI,宋稗類鈔,465
詩話,晁伯禹載之，學問精確，少見其比。嘗作《昭靈夫人祠》詩云：「殺翁分我一杯羹，龍種由來事杳冥。安用生兒作劉季，暮年無骨葬昭靈。」,WIKI,宋稗類鈔,62
詩話,《陳留風俗傳》云：「小黃縣者，沛地之黃鄉也。沛公起兵野戰，喪皇妣於黃鄉。天下平定，乃使使者以梓宮招魂幽野。於是有丹蛇在水自灑濯，入於梓宮。其浴處有遺髻，故諡曰昭靈夫人。」,WIKI,宋稗類鈔,85
詩話,惟存負郭田。呻吟朝不樂，展轉夜無眠。呼稚臨床畔。看書就枕邊。冷疑懷貯水，虛訝耳聞蟬。束帛非無分，安車信有緣。伏生甘坐末，絳老讓行先。拘急將風夜，昏沉欲雨天。雞皮塵漸漬，f6齒食頻填。每憶居郎署，常思釣渭川。喜逢迎佛會，羞赴賞花筵。徑狹容移檻，階危索減磚。好生焚鳥網，惡殺析漁船。既感桑榆日，常嗟蒲柳年。長思當弱冠，悔不剩狂顛。」,WIKI,宋稗類鈔,164
詞品,柳耆卿、蘇長公各以填詞名，而二家不同。當時士論各有所主。東坡一日問一優人曰：「我詞何如柳學士？」優曰：「學士那比得相公？」坡驚曰：「如何？」優曰：「公詞須用丈二將軍，銅琵琶，鐵綽板，唱相公『大江東去』。柳學士卻著十七，十八女郎唱『楊柳外曉風殘月』。」坡為之撫掌。優人之言，便具褒彈。,WIKI,宋稗類鈔,141
詞品,柳永，字耆卿。為舉子時，多遊狹邪。善為歌辭。教坊樂主，每得新腔，必求永為辭。始行於世，聲傳一時。舉進士登科，為睦州掾。永初為《上元辭》，有「樂府兩籍神仙，梨園四部弦管」之句。傳禁中，多稱之。後因秋晚張樂，使作醉蓬萊以獻。語不稱旨。永亦善為他文詞，而偶先以是得名。始悔為己累，後改名三變，而終不能救。嘗見一西夏歸明官云：「凡有井水飲處，即能歌柳詞。」永終屯田員外郎。死，旅殯潤州僧寺。王和甫為守時，求其後不得，乃為出錢葬之。,WIKI,宋稗類鈔,211
詞品,厚有饋貺。壽皇銳意親征，大閱禁旅，軍容肅甚。郭杲為殿岩從駕還內。都人喜見一時之盛。改之賦一闋與郭云：「玉帶猩袍，遙望翠華，馬去似龍。擁千官鱗集，貂蟬爭出。貔貅不斷，萬騎雲從。細柳營開，團花袍窄，人指汾陽郭令公。山西將，算韜鈐有種，五世元戎。旌旗蔽滿寒空，魚陣整從容虎帳中。想刀明似雪，縱橫按稍。箭飛如雨，霹靂鳴弓。威撼邊城，氣吞漠北，慘淡塵沙落日紅。中興事，看君王神武，駕馭英雄。」郭餉劉亦逾數十萬錢。又《寄孫季和》云：「問信竹湖，竹如子何，如何不歸？道吳山越水，無非住處。來無定止，去亦何為。莫是秋來,WIKI,宋稗類鈔,251
詞品,三山蕭軫登第，榜下娶再婿之婦。同舍張任國以《柳梢青》詞戲之曰：「掛起招牌，一聲喝采，舊店新開。熟事孩兒，家懷老子，畢竟招財。當初合下安排，又不豪門買呆。自古道正身替代，見任添差。一人娶妻無原紅。」袁町潛贈之《如夢令》云：「今夜盛排筵宴，準擬尋芳一遍。春去已多時，問甚紅深紅淺！不見，不見，還你一方白絹。」,WIKI,宋稗類鈔,152
詞品,雲間酒淡，有作《行香子》云：「浙右華亭，物價廉平。一道會買過三斤。打開瓶後，滑辣光馨。教君霎時飲，霎時醉，霎時醒。聽得淵明，說與劉伶。這一瓶約迭三斤。君還不信，把秤來秤。恰有一斤酒，一斤水，一斤瓶。」,WIKI,宋稗類鈔,100
詞品,豐城南禪寺，壁間有《秋社·點絳唇》云：「燕子依依，曉來總為誰歸去。淡雲生處；已覺賓鴻度。淺笑深顰，便面機中素。乘鸞女，瑣窗瓊女，會有明年暑。」,WIKI,宋稗類鈔,71
儷語,對偶之絕佳者，曰：九州四海，悉主悉臣；億載萬年，為父為母。平生能著幾輛屐，長日惟消一局棋。有文事，有武備，與神為謀；無智名，無勇功，惟聖時若。數點雨聲風約在，一枝花影月移來。柳搖台榭東風軟，花壓欄幹春晝長。勸君更盡一杯酒，與爾同消萬古愁。梨園弟子白髮新，江州司馬青衫濕。臨邛道士鴻都客，錦裏先生烏角巾。屋簷下天燈，樓板上地下。丈夫不學曹孟德，生子當如孫仲謀。人言盧杞是奸邪，我覺魏徵更嫵媚。三代夏商周，四詩風雅頌。二十四考中書令，八千萬戶冠軍侯。無可奈何花落去，似曾相識燕歸來。天若有情天亦老，月如無恨月長圓。公獨未知其趣耳，臣今時復一中之。天之未喪斯文也，我獨何為不豫哉。風定花猶落，鳥鳴山更幽。槐花黃，舉子忙；促織鳴，懶婦驚。,WIKI,宋稗類鈔,315
儷語,呂惠卿之謫，詞頭始下，劉貢父當草制。東坡呼曰：「貢父平生作劊子，今日才殺人也。」貢父引疾謁告，東坡一揮而就。傳寫都下，紙為之貴。其中警句云：「始以帝堯之明，姑試伯鯀；終焉孔子之聖，不信宰予。」,WIKI,宋稗類鈔,96
儷語,陸佃謝吏部尚書表：「六燕相停，試銓衡其輕重；乙鴻遼遠，欲審別其飛翔。」《九章算術》：「五雀六燕飛集於衡。衡適平，一雀一燕而異處，則雀重而燕輕。張融曰：『鴻飛天首，遼遠難明。楚人以為鳧，越人以為乙。鴻常乙耳。』」,WIKI,宋稗類鈔,105
儷語,翟公巽宣和末，蔡約之攸用事，外召從官七人，公巽再以瑣闥召，力辭之。未至闕，有旨落職宮祠，繼而復還待制。公巽作謝表有云：「彈貢禹之冠，誠非本志；奪伯氏之邑，其又何言。」又云：「惟一與一奪之命，無有二三；而三仕三已之心，敢懷喜慍。」人多稱之。又謝賜衣金帶鞍馬表云：「顧臣非緇衣之宜，敝予又改；以臣從大夫之後，不可徒行。」葉少蘊謝賜曆日表云：「豈特千歲之日，可坐而致；將使百畝之田，勿奪其時。」汪彥章賀進築隆兌二州及城塞表云：「我陵我阿，不以山溪之險；有民有社，在吾邦域之中。」皆用經書全語而工者。,WIKI,宋稗類鈔,246
儷語,靖康之亂元祐皇后手詔曰：「漢家之厄十世，宜光武之中興；獻公之子九人，唯重耳之獨在。」事詞的切，讀之感動，蓋中興之一助也。建炎登極之詔曰：「亹萬機，難以一日而曠位；皇皇四海，詎可三月而無君。」又曰：「聖人何以加孝，朕每懷問寢之思；天子必有所尊，朕欲救在原之急。嗟我文武之列，若時忠義之家。不食而哭秦庭，士當勇於報國。左袒而為劉氏，人咸樂於愛君。期一德而一心，佇立功而立事。同徯兩宮之復，終圖萬世之安。」其詞明白，亦占地步。,WIKI,宋稗類鈔,210
儷語,嘗得一誥詞云：「朕眷禮勳臣，既極異姓王之貴；疏恩私室，並侈如夫人之榮。以爾修態橫生，芳性和適；會膺無恤之慶，終隆絡秀之家，爰錫命書，靡拘常典。用肇封於大郡，俾正位於小君。往服寵光，益循柔履。紹興間權外制某人行。」（陸伯麟側室生子，友人陸象翁以啟戲賀曰：「犯簾前禁，尋灶下盟。玉雖種於藍田，珠將還於合浦。移夜半鷺鶿之步，幾度驚惶；得天上麒麟之兒，這回喝采。既可續詩書禮樂之脈，深嗅得油鹽醬醋之香。,WIKI,宋稗類鈔,197
辭命,言語一科，豈盡懸河；清談差勝，專對無多；詞正魯連，能排西帝；語新陸賈，可服南佗；或取金華之殿，或霏玉屑之磋；與其嗇夫啑々，無寧蹇權番番，集辭命。,WIKI,宋稗類鈔,72
辭命,世傳王文穆欽若，遭遇章聖，本由一言之寤。章聖踐祚之初，天下宿逋數百萬計。時文穆判三司理欠司。一日抗疏，請盡蠲放以惠民。上遽召詰之曰：「此若可以惠民，曷為先帝不行？」公對曰：「先帝所以不行者，欲以遺陛下，使結天下人心。」於是上戚然頷之。不數年遂大拜。,WIKI,宋稗類鈔,124
辭命,洪駒父集《侍兒小名錄》三卷，王性之續一卷。好事者復益所未備，頗足為樽俎諧謔之助。士大夫昵裙裾之樂，每苦侍巾櫛輩得之維難。或得一焉，不問色藝如何。雖資至凡下，必極加以美稱，名浮於實。類有可笑者。豈故為是矜銜，特償平日妄想。不足則誇爾。,WIKI,宋稗類鈔,116
辭命,東坡在儋耳，因試筆，嘗自書云：「吾始至南海，環視天水無際，淒然傷之曰：『何時得出此島耶？』已而思之，天地在積水中，九州在大瀛海中，中國在少海中，有生孰不在島者？覆盆水於地，芥浮於水，蟻附於芥，茫然不知所濟。少焉水涸，蟻即徑去。見其類出涕曰：『幾不復與子相見。』豈知俯仰之間，有方軌八達之路乎？念此可為一笑。」,WIKI,宋稗類鈔,154
辭命,元祐中，遼使劉霄入賀。蘇公與狄詠館伴。錫燕回始行，公馬小蹶，劉即前詢云：「馬驚無苦否？」公應曰：「銜勒在禦，雖小失無傷也。」,WIKI,宋稗類鈔,62
辭命,劉壯異義仲，嘗摘歐陽公《五代史》之訛誤，為《糾謬》以示東坡。東坡曰：「往歲歐陽著此書初成，王荊公謂餘曰：『歐陽公修《五代史》而不修《三國志》，非也。子盍為之？』餘固辭不敢當。夫為史者，網羅數十百年之事以成一書。其間豈能無小得失？餘所以不敢當荊公之托者，正畏如公之徒，掇拾其後耳。」,WIKI,宋稗類鈔,140
辭命,甄龍友，字雲卿，永嘉人。滑稽辯捷，為近世之冠。樓宜獻自西掖出守，以首春觴客。甄預坐席間，謂公曰：「今年春氣一何太甚！」公問其故？甄曰：「以果奩甘蔗知之。根在公前，而末已至此。」公為罰長吏，眾訾其猥率。嘗遊天竺寺，集詩句讚大士，大書於壁云：「巧笑倩兮，美目盼兮。彼美人兮，西方之人兮。」孝宗臨幸，一見賞之，詔侍臣物色其人。或以甄姓名聞。曰：「是溫州狂生，用之恐敗風俗。」上曰：「惟此一人朕舉之。」甄時為邑宰，趨召登殿。上迎問曰：「卿何故名龍友？」甄罔然不知所對。既退乃得之，曰：「君為堯舜之君，故臣得與夔龍為友。」由是不稱旨。,WIKI,宋稗類鈔,262
辭命,中書丞相史忠武王天澤髭髯已白，一朝忽盡黑，世皇見之，驚問曰：「史拔都，汝之髯何乃更黑耶？」對曰：「臣用藥染之故也。」上曰：「染之欲何如？」曰：「臣覽鏡見髭髯白，竊傷年且暮，盡忠於陛下之日短矣。因染之使玄，而報效之心，不異疇昔耳。」上大喜。人皆以王捷於奏對。,WIKI,宋稗類鈔,128
尚論,蕭注，字岩夫，臨川新喻人。熙寧中上殿奏對。上問：「今臣僚中孰貴？」曰：「文彥博。」又問：「其次？」曰：「韓琦。」上曰：「文彥博跛履，韓琦嘶聲，何為皆貴？」注曰：「兩人若不跛履嘶聲，陛下將不得而臣。」又問韓絳，王安石、馮京。曰：「安石牛耳虎頭，視物如射。意往直行，敢當天下大事，然不如絳得和氣多。惟和氣能養萬物。京得五行之秀，遠之若可愛，近之則廉隅。」,WIKI,宋稗類鈔,175
尚論,韓魏公聲雌，文潞公步碎。相者以為二公無此二事，皆非人臣之相。慶曆中，河北道士賈眾妙善相，以為曾魯公脊骨如龍，王荊公目睛如龍。蓋人能得龍之一體者，皆貴極人爵。見豫章黃庠手曰：「左手得龍爪，雖當魁天下而不仕。若右手得之則貴矣。」庠果為南省第一，不及廷對而死。黃魯直嘗言人心動則目動。王介甫終日目不停轉。,WIKI,宋稗類鈔,149
尚論,吳子經，臨川人。荊公之舅。《歐陽文忠公集》所載五言古詩《送吳生》，即子經也。嘗著《語錄》數卷。其論孟子、楊雄、荀卿論性不同曰：「稚子夜啼，拊背以哀之而不止，取果以與之而不止，許之以早市物而不止。於是其母滅燭，其父伏戶下為鬼嘯，出垣後為狐鳴，則其口如窒。此事所以貴乎權也。」韓子蒼云：「此等語絕似莊子。」王子甫閱韓退之《送石洪溫造二處士濤序》，言退之善與處士作牙。,WIKI,宋稗類鈔,181
尚論,晁秘監美叔以集句示劉貢父。貢父曰：「君高明之識，輔以家世文學，何至作此等伎倆？殊非我素所期也。吾嘗謂集古人句，譬如蓬蓽之士，適有佳客，既無自己庖廚，而器皿肴簌，悉假貸於人。收拾餖飣，意欲強學豪奢，而寒酸之氣，終是不去。何如貴公供帳不移，水陸之珍，咄嗟而辦。」,WIKI,宋稗類鈔,129
尚論,劉器之待制，對客多默坐，往往不交一談，至於終日。客意甚倦，或請去，輒不聽，至留之再三。有問之者。曰：「人能終日危坐而不欠伸欹側，蓋百無一二。其能之者必貴人也。」以其言試入皆驗。,WIKI,宋稗類鈔,88
尚論,唐子西言：「司馬遷敢亂道，卻好。班固不敢亂道，卻不好。不亂道又好，是《左傳》。亂道又不好，是《唐書》。八識田中若有一毫《唐書》，亦為來生種子矣。」宋世嘗目莊周為道家之儀秦，王通孔門之操莽。,WIKI,宋稗類鈔,94
尚論,洪文敏邁曰：「士之處世，視富貴利祿，當如優伶之為參軍。方其據兒正坐，噫嗚嗬棰，群優拱而聽命，戲罷則亦已矣。見紛華盛麗，當如老人之撫節物。以上元清明言之，方少年壯盛，晝夜出遊，若恐不暇，燈收花暮，輒悵然移日不能忘。老人則不然，未嘗置欣戚於胸中也。睹金珠珍玩，當如小兒之弄戲劇。方雜然前陳，疑若可悅，即委之以去，了無戀想。遭橫逆機穽，當如醉人之受罵辱，耳無所聞，目無所見。酒醒之後，所以為我者自若也。何所加損哉？」,WIKI,宋稗類鈔,205
尚論,劉須溪會孟題蘇李泣別圖云：「事已矣，泣何為？蘇武節，李陵詩。噫！」馮海粟子振題楊妃病齒圖云：「華清宮，一齒痛。馬嵬坡，一身痛。漁陽鼙鼓動地來，天下痛。」陳伯敷繹曾題楊妃上馬嬌圖云：「此索清平調詞，赴沉香亭時邪？抑聞漁陽鼙鼓聲赴馬嵬坡時耶？上馬固相似，情狀大不同意。觀者當審諸。」觀三公跋語，痛快嚴峻，抑揚感傷。使後世之為人君而荒於色。為人臣而失其節者，見之寧不知懼乎？,WIKI,宋稗類鈔,184
格言,宋景文言：「為文是靜中一業。」又言莊周云：「送君者皆自涯而返，君自茲遠。」每讀至此，令人蕭寥有遺世之意。,WIKI,宋稗類鈔,52
格言,韓魏公一日至諸子讀書堂，見臥榻邊有一劍。公問儀公何用？儀公言夜間以備緩急。公笑曰：「使汝果能手刃賊，賊死於此，汝何以處？萬一奪入賊手，汝不得為完人矣。占入青氈之說，汝不記乎？何至於是也。吾嘗聞前輩云：『夜行切不可以刃物自隨。吾輩安能害人！徒起惡心，非所以自重也。』」學不必博，要之有用。仕不必達，要之無愧。學而無用，塗車芻靈也。仕而有愧，鶴軒虎冠也。王荊公論末世風俗云：「賢者不得行道，不肖者得行無道。賤者不得行禮，貴者得行無禮。」其論精矣。,WIKI,宋稗類鈔,221
格言,晁文元迥嘗云：「陸象先言天下本無事，只是庸人擾之，始為煩耳。」吾亦曰：「心間本無事，率由妄念擾之，始為煩耳。」,WIKI,宋稗類鈔,55
格言,楊待制安國邇英閣講《周易》，至節卦有「慎言語節飲食」之句。楊以語樸。仁宗又問賈魏公曰：「慎何言語？節何飲食？」魏公從容進曰：「在君子言之，則出口之言皆慎，入口之食皆節。在王者言之，則命令為言語，燕樂為飲食。君天下者，當慎命令，節燕樂。」上大喜。,WIKI,宋稗類鈔,122
格言,東坡云：「子由言有一人死而復生，問冥官如何修身可以免罪？答曰：『子宜置一卷曆，且晝之所為，暮夜必記之，但不記者是不可言，不可作也。無事靜坐，便覺一日似兩日，若能處置此生，常似今日。得至七十，便是百四十歲。人世間何藥可能有此效？既無反惡，又省藥錢。此方人人收得，但苦無好湯使多咽下耳。』晁無咎云：「司馬溫公有言：『吾無過人者，但平生所為，未嘗有不可對人言者耳。』」予亦記前輩有詩曰：「怕人知事莫萌心。」皆至言，可終身守之。,WIKI,宋稗類鈔,210
格言,青城山上官道人，嘗言：「為國家致太平，與養生求不死，皆非常人所能。且當守國使不亂，以待奇才之出，衛生使不夭，以須異人之至。不亂不夭，皆不假異術，惟謹而已。」黃太史魯直云：「士大夫三日不讀書，則理義不交於胸中，便覺面貌可憎，語言無味。」,WIKI,宋稗類鈔,117
箴規,蘇文忠以作詩下獄。自黃州再起，遍曆侍從，然其詩為不知者咀味，以為有譏訕，遂出守錢塘。來別文潞公，公曰：「願君至杭少作詩，恐為不喜者誣謗。」再三言之。臨別上馬，潞公笑曰：「若還興也，便有箋云。」時吳處厚取蔡安州詩作注以上，安州遂遇禍，故潞公有箋雲之戲。,WIKI,宋稗類鈔,125
箴規,唐子方一日見王介甫誦《華嚴經》，因勸介甫不若早休官去。介甫問之。子方曰：「公之為官，正是作業。更做執政數年，和佛也費力。」介甫不答。一日子方在朝，介甫乃以子方之言白於上，將以危之。上大笑而止。,WIKI,宋稗類鈔,96
箴規,晁伯宇載之，少作閔吾廬賦。黃魯直以示蘇長公，曰：「此晁家十郎作。年未二十也。」長公答曰：「此賦甚奇麗，信是晁家多異材耶！凡人至足之餘，自溢為奇怪乃可。今晁傷奇太早。可作魯直微意諭之，勿傷其邁往之氣。」魯直以語晁，晁自是文章大進。,WIKI,宋稗類鈔,114
箴規,蘇養直隱居京口。紹興間，與徐師川同召，養直不起。師川造朝時，便道過養直，留飲甚歡。二公平日對弈徐高於蘇。是日養直拈一子笑視師川曰：「今日還須讓老夫下此一著。」師川有愧色。,WIKI,宋稗類鈔,85
箴規,每以諛獻，僕乃獨以忠告，非異於人也。所冀進執事之德，而遠執事之器也。執事不以僕之言為然則已，若以為然，則兩坊之建，可以無愧矣。前之不受賀者，亦必將先眾人而賀矣。今得雋南宮者，皆執事友也。幸亦以是語之焉。」二公得書，為之悚然。其後徐以道學名，留以功業顯。世以為彥瞻有以發之。,WIKI,宋稗類鈔,136
稱譽,東坡初登第，以書謝梅聖俞。聖俞以示歐陽文忠公，公答梅書略云：「不意後生能達斯理也。吾老矣，當放此子出一頭地。」故東坡送晁美叔詩云：「醉翁遣我從子遊，翁如退之踐軻丘。尚欲放子出一頭，酒醒夢斷四十秋。」蓋敘書語也。,WIKI,宋稗類鈔,105
稱譽,崇寧大觀間，朝廷禁止蘇公文章，賞錢增至八十萬。禁愈嚴而傳愈盛，往往以多相誇。士大夫不能誦坡詩，便自覺氣索，而人謂之不韻。,WIKI,宋稗類鈔,60
稱譽,江公著初任洛陽尉，久旱微雨。作詩云：「雲葉紛紛雨腳勻，亂花柔草長精神。雷車卻碾前山過，不灑原頭陌上塵。」司馬文正公於士人家立借紙筆，修刺謁之，且為稱薦。由此知名。,WIKI,宋稗類鈔,81
稱譽,呂太尉惠卿赴延安帥，道出西都。時程正叔居里中，謂門人曰：「吾{米耳}呂吉甫，未識其面。明旦西出，必經吾門，我且一覘之。」迨旦了無所聞。詢之則過已久矣，道旁多不知。正叔歎曰：「夫以從者數百，人馬數千行道中，能使悄然無聲。馭眾如此，可謂整肅矣。立朝雖多可議，其才亦何可掩？」,WIKI,宋稗類鈔,135
稱譽,錢忱伯誠妻瀛國夫人唐氏，正肅公之孫。既歸錢氏，紹聖初隨其姑長公主入謝欽聖向後於禁中，先有戚里婦數人在焉。俱從後步過受厘殿，同行者皆仰視，讀厘為離。夫人笑於旁曰：「受禧也。」蓋取宣室受厘之議耳。後喜，回顧主曰：「好人家男女終是別。」蓋後亦以自謂也。,WIKI,宋稗類鈔,123
稱譽,施聖與嘗使金。親王至，不肯退班。一時稱其有守。後金使至闕問館伴云：「師點今居何官？」館伴宇文價於班列中指聖與示之。金使恍然曰：「一見正人，令人眼明。」,WIKI,宋稗類鈔,75
稱譽,宋贈鄂王岳飛諡忠武。文曰：「李將軍口不出辭，聞者流涕。藺相如身雖已死，凜然猶生。」又曰：「易名之典雖行，議禮之言未一。始為忠湣之號，旋更武穆之稱。獲睹中興之舊章，灼知皇祖之本意。爰取危身奉上之實，仍采勘定禍亂之文。合此兩言，節其一惠。昔孔明之志興漢室，子儀之光復唐都。雖計效以或殊，在秉心而弗異。垂之典冊，何嫌今古之同辭。賴及子孫，將與河山而並久。然今天下岳祠皆稱武穆，此未定之諡。當稱忠武為宜。」,WIKI,宋稗類鈔,199
詆毀,丁晉公為玉清昭應宮使。每遇醮祭，即奏有仙鶴舞於殿廡之上。及記真宗東封，方升中展事，而群鶴迎繞，前後彌望，不知其數。至於天書所降，亦必奏有鶴導之。時寇萊公判陝府，一日坐山亭中，有烏鴉數十，飛鳴而過。萊公笑顧屬僚曰：「使丁謂見之，當復目為仙鶴矣。」每自以令威之裔，好言仙鶴，故世號為鶴相。猶唐李逢吉呼牛僧孺為醜座也。,WIKI,宋稗類鈔,156
詆毀,丁晉公詩有「天門九重開，終當掉臂入。」王元之見曰：「入公門，鞠躬如也。天門豈可掉臂入乎？此人必不忠。」,WIKI,宋稗類鈔,51
詆毀,復以強詞窒。帝聲亦大厲，論奏不容必。介也容甚閑，猛士股為栗。立貶嶺外春，速欲為異物。內外臣洶洶，陛下何未悉。即敢救者誰？襄執左史筆。謂此儻不容，盛美有所咈。平明中執法，懷疏又堅述。介言或似狂，百豈無一實。恐傷四海和，幸勿若倉卒。亟許遷英山，衢路有嗟咄。翌日宣白麻，稱快口盈溢。阿附連諫官，去若懷絮虱。其間因獲利，竊笑等蚌鷸。英州五千里，瘦馬行駪駪。毒蛇噴曉霧，晝與嵐氣沒。妻孥不同塗，風浪過蛟窟。存亡未可知，旅館愁傷骨。饑仆時後先，隨猿招橡栗。越林多蔽天，黃柑雜丹桔。萬室通釀酤，撫遠無禁律。醉去不須錢，醒來弄明瑟。山水仍奇怪，已可消愁鬱。莫作楚大夫，懷沙自沉汨。西漢梅子真，出為吳市卒。市卒且不慚，況茲別末秩。」始堯臣作此詩，不敢示人。及歐陽文忠公為編其集，時有嫌避，又削去此詩。是以人少知者。,WIKI,宋稗類鈔,348
詆毀,熙寧七年四月，王荊公罷相鎮金陵。是秋，江左大蝗。有無名子題詩賞心亭曰：「青苗免役兩妨農，天下嗷嗷怨相公。惟有蝗蟲感恩德，又隨鈞旆過江東。」荊公一日餞客至亭上，覽之不悅，而莫知作者為何人。,WIKI,宋稗類鈔,93
詆毀,劉貢父作給事中，時鄭穆學士表請致仕狀過門下省。劉謂同舍曰：「宏中請致仕，為年若干？」答者云：「鄭年七十三。」劉遽曰：「慎不可遂其請。」問其故，劉曰：「且留取伴八十四底。」時潞公年八十四，再起平章事。潞公聞之甚不懌。宏中，穆字也。,WIKI,宋稗類鈔,114
詆毀,東坡一日會客，坐客舉令，欲以兩卦名證一故事。一人云：「孟嘗門下三千客，大有同人。」一人云：「光武兵渡滹沱河，既濟未濟。」一人云：「劉寬婢羹汙朝衣，家人小過。」東坡云：「牛僧孺父子犯罪，大畜小畜。」蓋指荊公父子也。,WIKI,宋稗類鈔,106
詆毀,司馬溫公之亡，當明堂大享。朝廷以致齋，不及奠。肆赦畢，蘇子瞻率同輩見往。程正叔固爭，引《論語》：「子於是日哭則不歌。」子瞻曰：「明堂乃吉禮，不可謂歌則不哭。」正叔又諭司馬諸孤不得受吊。子瞻戲曰：「頤可謂燠糟鄙俚叔孫通。」,WIKI,宋稗類鈔,110
詆毀,東坡云：「石介作三豪詩，其略云：『曼卿豪於詩，永叔豪於文，而杜默師雄豪於歌也。』永叔亦贈默詩云：『贈之三豪篇，而我濫一名。』默之歌少見於世，初不知之。後見其一篇云：『學海波中老龍，聖人門前大蟲。』皆此等浯。甚矣介之無識也，永叔不欲嘲笑之者。公素惡爭名，且為介諱也。吾觀杜默豪氣，正是京東學究飲私酒，食瘁死牛肉醉飽後所發者也。作詩狂怪，至盧同馬異極矣。若更求奇，便作杜默矣。」,WIKI,宋稗類鈔,187
詆毀,杜少陵《宿龍門》詩云：「天闕象緯逼。」王介甫改闕為閱。黃山谷對眾極言其是。劉貢父聞之曰：「直是怕他。」,WIKI,宋稗類鈔,51
詆毀,章子厚為侍從，遇其生朝會客。門人林特以詩為壽。子厚出詩示客指其頌德處，歎以為工。特頗不平，忽曰：「昔人有令畫工傳神，以其不似，命別為之，既又以為不似。凡三四易。幽工怒曰：『若畫得似處，是甚模樣？』」滿座哄然。,WIKI,宋稗類鈔,104
詆毀,渡江初，呂元直作相，堂廚每廳日食四千。至秦檜之當國，每食折四十餘千。執政有差，於是始不會食。胡明仲侍郎曰：「雖欲伴食，不可得矣。」,WIKI,宋稗類鈔,65
詆毀,世有嘐嘐然以不仕為高，而其經營反甚於躁進者。或不得間而入，故為小異以去，矯托恬退，往往竊浮聲而躋榮膴。世終不悟也。俗謔有窮書生欲啖饅頭，計無從得。一日過市，見有列肆而鬻者，輒大呼仆地。主人驚問。曰：「吾畏饅頭。」主人曰：「安有是理？」乃設百許枚，空室閉之。徐伺於外，寂不聞聲。穴壁窺之，則以兩手搏撮而食，殆過半矣，亟開門詰其然。曰：「吾見此忽自不畏。」主人知其紿，怒而斥曰：「若尚有畏乎？」曰：「有。猶畏臘茶兩碗耳。」,WIKI,宋稗類鈔,209
詆毀,至元丙子，淮南閫帥夏貴歸附大元，授中書左丞。至己卯歲死。有贈以詩云：「自古誰無死，惜公遲四年。問公今日死，何似四年前。」又有吊其墓云：「享年八十三，而不七十九。嗚呼！夏相公，萬代名不朽。」昔宋褚彥回身事二姓，弟炤歎曰：「使淵作中書而死，不當是一名士耶！世德不昌，令有期頤之壽。」,WIKI,宋稗類鈔,139
詼諧,祥符中，日本國忽梯航稱貢，蓋因本國之東有祥光現。其國素傳中原天子聖明，則此光觀。真宗喜，敕本國建一佛祠以鎮之。賜額曰：「神光。」朝辭日，上親臨遣。貢使回，乞賜寺記。時詞臣當直者，文學不甚優贍，遂假張學士君房捉刀。既傳宣令急撰寺記，時張醉飲於礬樓，遣人遍覓之不得，而貢使在閣門翹足而待。又中人三促之，紫薇大窘。後錢楊二公玉堂暇日，改閑忙令。大年曰：「世上何人得最閑？司諫拂衣歸華山。」蓋種放得告還山養病之時也。希白曰：「世上何人號最忙？紫薇失卻張君房。」時傳為雅笑。,WIKI,宋稗類鈔,232
詼諧,文潞公坐客有言新義極迂怪者。公笑不答，久之，曰：「頗嘗記明皇坐勤政樓上，見釘鉸者，上呼曰：『朕有一破損平天冠，汝能釘鉸否？』此人既為完之。上曰：『朕無用此冠，以與汝為工直。』其人惶恐謝罪。上曰：『俟夜深閉門後獨自戴，甚無害也。』」,WIKI,宋稗類鈔,115
詼諧,王宣徽拱辰，於洛中營第甚侈。中堂起屋三層，最上曰朝天閣。時司馬公亦在洛，於私第穿地丈餘，作壞室。邵康節見富鄭公，公問洛中新事。邵云：「近有一巢居，一穴處者。」富為大笑。,WIKI,宋稗類鈔,84
詼諧,荊公、禹玉，熙寧中同在相府。一日侍朝，忽有虱自荊公襦領而上，直緣其須。上顧之笑，公不自知也。朝退，禹玉指以告公，公命從者去之。禹玉曰：「未可輕去。輒獻一言以頌虱。」公曰：「如何？」禹玉笑而應之曰：「屢遊相須，曾經御覽。」荊公亦為之解頤。,WIKI,宋稗類鈔,118
詼諧,大臣至近戚有疾，恩禮厚者多宣醫。及薨，例遣內侍監擴葬事。謂之放葬。國醫未必皆高手，既被旨，須求面投藥為功，病者不敢辭。偶藥不中病，往往為害。敕葬則喪家無預，一聽命於監護官，不敢復計費。惟其所欲，至有罄資不能辦者。於時諺云：「宣醫納命，敕葬破家。」,WIKI,宋稗類鈔,123
詼諧,宋初懲五代藩鎮之弊，置通判以分知州之權，謂之監州。有錢昆少卿者，餘杭入。嗜蟹。嘗求補郡，人問其所欲，昆曰：「但得有螃蟹無通判處則可。」此語風味似晉人。東坡云：「欲問君王乞符竹，但憂無蟹有監州。」即用其事。,WIKI,宋稗類鈔,102
詼諧,李覯，字泰伯，盱江人。賢而有文章。蘇子瞻諸公極推重之。素不喜佛，不喜孟子。好飲酒。一日有達官送酒數斗，泰伯家釀亦熟，然性介僻，不與人往還。一士人知其富有酒，無計得飲，乃作詩數首罵孟子。其一云：「完廩捐階未可知，孟軻深信亦還癡。丈人尚自為天子，女婿如何弟殺之。」又云：「乞丐何曾有二妻，鄰家焉得許多雞。當時尚有周天子，何必紛紛說魏齊。」李見詩大喜，留連數日。所與談，莫非罵孟子也。無何酒盡，乃辭去。既而又有寄酒者，士人再往作仁義正論三篇，大率皆詆釋氏。李覽之笑曰：「公文采甚奇，但前次被公吃了酒，後極索寞。今次不敢相留，留此酒以自遣懷。」聞者莫不絕倒。,WIKI,宋稗類鈔,275
詼諧,東坡在惠州，天下傳其已死。後七年北歸，時章丞相方貶雷州。東坡見南昌太守葉祖洽，葉問曰；「世傳端明已歸道山，今尚爾遊戲人間耶？」坡曰：「途中見章子厚乃回返耳。」,WIKI,宋稗類鈔,79
詼諧,劉攽博學有俊才，然滑稽喜謔玩，屢以犯人。熙寧中，為開封府試官。出臨以教思無窮論。舉人上請曰：「此卦大象如何？」劉曰：「要見大象，當詣南御苑也。」又有請曰：「至於八月有凶何也？」答曰：「九月固有凶矣。」蓋南苑豢馴象，而榜帖之出，常在八月九月之間也。馬默為台官，彈奏攽輕薄，不當置在文館。攽聞而歎曰：「既為馬默，豈合驢鳴。」呂嘉問提舉市易務，三司使曾布劾其違法。王荊公惑黨人之說，反以為罪。曾既隔下朝請，而嘉問治事如故。攽聞而歎曰：「豈意曾子避席，望之儼然乎！」望之，嘉問字也。,WIKI,宋稗類鈔,237
詼諧,元祐間，有治《春秋》陳生，與宋門一娼狎。一日會飲於曹門，因用《春秋》之文題於壁曰：「春正月，會姬於宋。夏四月，復會於曹。」或譏者就以其文戲之曰：「秋饑，冬大雪。公薨，君子曰：不度德，不量力。其死於饑寒也，宜哉！』」,WIKI,宋稗類鈔,107
詼諧,一相士黃生，見黃魯直懇求數字取信，為遊謁之資。魯直大書遺曰：「黃生相予，官為兩制。壽至八十。是所謂大葫蘆種也。一笑。」黃生得之，欣然。士夫間莫解其意，因問之。黃笑曰：「一時戲謔耳。某頃年見京師相國寺中，賣大葫蘆種，仍背一葫蘆甚大。一粒數百錢。人競買至春種結，仍乃瓠爾。」蓋譏黃術之難信也。,WIKI,宋稗類鈔,144
詼諧,宣政間，戚裏子邢俊臣性滑稽，喜嘲詠，常出入禁中。善作臨江仙，未章必用唐律兩句，以當調笑。徽宗置花石綱，石之大者，名神運石。大舟排聯數十尾，僅能勝載。既至，上大喜，置艮嶽萬歲山。命俊臣為《臨江仙》詞，以高字為韻。末句云：「巍峨萬丈與天高。物輕人意重，千里送鵝毛。」又令賦陳朝檜，以陳字為韻。檜亦高六七丈，圍九尺餘，枝覆蔭幾百步。詞末云：「遠來猶自憶梁陳。江南無好物，聊贈一枝春。」上容之弗怒也。內侍梁師成位兩府，甚尊顯用事。以文學自命，尤自矜為詩。因進詩，上稱善，顧謂俊臣曰：「汝可為好詞，以詠師成詩句之美。」且命押詩字韻。俊臣口占，末云：「欲知勤苦為新詩。吟安一個字，撚斷數莖髭。」上大笑。師成恨之，譖其漏泄禁中語，謫為越州鈐轄。太守王嶷聞其名，置酒待之。醉歸，燈火蕭疏。明日攜詞見府帥，敘其寥落之狀，末云：「捫窗摸戶入房來。笙歌歸院落，燈火下樓台。」後復預燕。席間有妓，秀美而肌白如雪，頗有體氣。豐甫令乞詞。末云：「酥胸露出白皚皚。遙知不是雪，為有暗香來。」座客無不絕倒。京師有一樂妓，潔白而陋。人目曰雪獸頭。,WIKI,宋稗類鈔,456
詼諧,宣和中，徐申幹臣，自諱其名。知常州，一邑宰白事，言已三狀申府未施行。徐怒形於色，責之曰：「君為縣宰，豈不知長吏名？」乃作意相侮。宰亦好犯上者，即大聲曰：「今此事申府不報，便當申監司，否則申戶部、申台、申省，申來申去，直待申死即休。」語罷長揖而去。徐雖怒，然無以罪之。,WIKI,宋稗類鈔,133
詼諧,大駕初駐蹕臨安，故都及四方士民商賈輻輳。又創立官府，扁榜一新。好事者取以為對云：「鈐轄諸道進奉院，詳定一司敕令所。」「王防禦契聖眼科，陸官人遇仙風藥。」「幹濕腳氣四斤丸，偏正頭風一字散。」「三朝禦裹陳忠翊，四世儒醫陸大丞。」「東京石朝議女婿樂駐洎藥鋪，西蜀費先生外甥寇保義卦肆。」如此凡數十聯，不能盡記。,WIKI,宋稗類鈔,152
詼諧,秦檜以紹興十五年四月丙子朔賜第望仙橋，並銀絹萬兩匹，錢千萬，彩千縑。有詔就第賜宴，假以教坊優伶。宰執咸與。中席、優長誦數語而退。有參軍前褒檜功德。一伶以荷葉交椅從之，詼語雜至。參軍方就椅，忽墜其襆頭，乃總發為髻，如行伍之巾，後有大環為雙迭勝。伶指而問曰：「此何環？」曰：「二勝環。」伶遽以樸擊其首曰：「爾但坐太史交椅，請取銀絹例物。此環掉腦後何也？」一坐失色。檜怒，明日下伶於獄，有死者。於是語禁始益繁。芮煜令矜等吻禍，蓋其未流焉。一云：楊存中在建康，旗上畫雙勝連環，謂之二勝環。蓋取兩宮北還之意。後得美玉，琢為帽環以進。有一伶在旁，高宗指示之曰：「此楊太尉所進二勝環。」伶人跪捧諦觀，徐奏曰：「可惜二勝環，卻放在腦後。」高宗為之改容。,WIKI,宋稗類鈔,318
詼諧,秦檜在相位，久擅威福。士大夫一言合意，立取顯美，至以選階一二年為執政。人懷速化之望，故仕於朝者多不肯求外遷。時有王仲荀者，以滑稽遊公卿間。一日坐於秦府賓次，朝彥雲集。仲荀在隅席，輒前白曰：「今日公相未出堂，眾官久伺，某有一小語，願資醒困何如？」眾知其善謔，爭聳聽之。乃抗聲曰：「昔一朝士，出謁朱還，有客投刺於門。閽者告以某官不在，客忽勃然發怒，叱閽曰：『汝何敢爾！凡人之死者，乃稱不在。我與其官厚，故來相見，而敢以此語詛之耶？』閽惶恐謝曰：『小人誠不曉諱忌。但今謁者，例告之如此，不審更作何語以謝客？』客曰：『第云某官出外可也。』閽愀然蹙額曰：『我官人寧死，卻是諱出外兩字。』滿座大噱。」仲荀出入秦門，預褻客，談辭多風。秦雖煽語禍，獨優容之，蓋亦一吻流也。,WIKI,宋稗類鈔,328
詼諧,慶曆中，有試天子之堂九尺賦者。或云：「成湯當陛而立，不欠一分。孔子曆階而升，止餘六寸。」意用《孟子》曹交言湯九尺，《史記》孔子九尺六寸事。有二主司，一以為善，一以為不善，爭久之不決，至上章交訟。傳者以為笑。,WIKI,宋稗類鈔,103
詼諧,會稽有富人馬生，以入粟得官，號馬殿幹。喜賓客，有姬美豔能歌，時出佐酒。客有梁縣丞者頗黠，因與之目成。後馬生殂，梁捐金得之。他日置酒觴客，陳無損益之在坐。酒酣，舉杯屬梁曰：「有儷語奉上。」梁諦聽之。即琅然高唱曰：「昔居殿幹之家，爰喪其馬。今入縣丞之室，毋逝我梁。」一坐大笑。梁憮然不樂，無幾病死。,WIKI,宋稗類鈔,147
詼諧,魏鶴山《天寶遺事詩》云：「紅錦繃盛河北賊，紫金盞酌壽王妃。弄成晚歲郎當曲，正是三郎快活時。」俗所謂快活三郎，即明皇也。小說載明皇自蜀還京，以駝馬載珍玩自隨。明皇聞駝馬所帶鈴聲，謂黃幡綽曰：「鈴聲頗似人言語。」幡綽對曰：「似言三郎郎當，三郎郎當。」明皇愧且笑。,WIKI,宋稗類鈔,129
詼諧,韓平原在慶元初，其弟仰胄為知閣門事，頗與密議。時人謂之大小韓。求捷徑者爭趨之。一日內宴，優人有為衣冠到選者，自敘履曆材藝，應得美官，而留滯銓曹，自春徂冬，未有川擬。方徘徊浩歎，適一日者弊帽持扇過其旁，遂邀使談庚甲。問以得祿之期。日者厲聲曰：「君命甚高，但於五星局中財帛宮微有所礙。目下若欲亨達，先見小寒。更望成事，必見大寒可也。」侍燕者皆縮頸匿笑。徽之祁門客邸，壁間一詩，乃天族之試南宮者所作。其辭曰：「蹇衛衝風怯曉寒，也隨舉子到長安。路人莫作親王看，姓趙如今不似韓。」旁有何人細書「霍氏之禍萌於驂乘」八字。墨跡尚新。,WIKI,宋稗類鈔,259
詼諧,今人於旁下擇婿，號臠婿。其語蓋本諸袁崧，尤無義理。其間或有意不願而為貴勢豪族擁逼，不得辭者。有一新後輩，少年有風姿，為貴族之有勢力者所慕，命十數僕擁致其第，少年欣然而行，略不辭避。觀者如堵。須臾有衣金紫者出曰：「某惟一女，亦不至醜陋。願配君子可乎？」少年鞠躬謝曰：「寒微得托跡高門固幸。將更歸家，試與妻子商量看如何？」眾皆大笑而散。,WIKI,宋稗類鈔,166
詼諧,頃歲兒女合巹之夕，婿登高座賦詩催妝，為常禮。後皆略去。京師貴遊納婿，類設次通衢，先觀人物。岳母忽笑曰：「我女如菩薩，卻嫁個麻胡子。」謂其多髯也。迨索詩，乃大書曰：「一雙兩好古來無，好女從來無好夫。卻扇卷簾明點燭，待交菩薩看麻胡。」一座傳觀哄堂。,WIKI,宋稗類鈔,122
紕謬,楊安國，膠東經生也。累官至天章閣侍講。其為人沽激矯偽，言行鄙樸，動有可笑。每進講，則雜以俚下廛市之語。自扆坐至侍臣中官，見其舉止，已先發笑。一日，侍仁宗講至「一簞食一瓢飲」，安國操東音曰：「顏回甚窮，但有一羅粟米飯，一葫蘆漿水。」又講「自行束修以上，吾未嘗無誨焉。」安國遽啟曰：「官家，昔孔子教人，也須要錢。」仁宗哂之。翌日遍賜講官，皆懇辭不拜，唯安國受之。時又有彭乘為翰林學士，文章誥命，尤為可笑。有邊帥乞朝覲，仁宗許其候秋涼即途。乘為批答之詔曰：「當俟蕭蕭之候，爰堪靡靡之行。」田況知成都府，會西蜀荒歉，饑民流離。況始入劍門，即發倉賑濟，即而上表待罪。乘又批答曰：「才度岩岩之險，便興惻惻之情。」王琪滑稽多所侮誚。及乘之死，琪為挽詞，有「最是蕭蕭」句。無人繼後風，蓋謂是耳。,WIKI,宋稗類鈔,339
紕謬,吳中一士人曾為轉運司，別試解頭，以此自負。好托附顯位。是時侍御史李制知常州，丞相莊敏龐公知湖州。士人遊毗陵，挈其徒飲倡家，顧謂一騶卒曰：「汝往白李二，我在此飲，速遣有司持酒肴來。」俄頃，郡廚以飲食至，甚豐腆。適有一蓐醫在座見其事。後至御史家，因語及之。李君極怪，使人捕得騶卒，乃兵馬都監所假。受士人教戒，就使官廚買飲食以紿坐客耳。李乃杖騶卒，使街司白遣士人出城。郡僚有相善者，出與之別，唁之曰：「倉卒遽行，當何所詣？」士人應之曰：「且往湖州依龐九耳。」聞者莫不大笑。,WIKI,宋稗類鈔,233
紕謬,慶曆中，衛士有震驚宮掖，尋捕殺之。時台臣宋禧上言：「此蓋平日防閑不周，所以致患。臣聞蜀有羅江狗，赤而尾小者，其儆如神。願養此狗於掖庭，以警倉卒。」時謂之宋羅江。又有御史席平，因鞫詔獄畢，上殿。仁宗問其事。平曰：「已從車邊斤矣。」時謂之斤車御史。紹興乙卯，以旱禱雨。諫議大夫趙霈上言：「聖節殺雞鵝太多，只令殺豬羊大牲。」適傳一龍虎大王南侵邊方以為憂。胡致堂侍郎云：「不足慮，此有雞鵝御史足以當之。」嘉定中，察院羅相上言：「越州多虎，乞行下揩置，多方捕殺。」正言張次賢上言：「八盤嶺乃禁中來龍，乞禁人行。」太學諸生遂有羅擒虎，張尋龍之對。,WIKI,宋稗類鈔,267
紕謬,有嘲好古者云：「以市古物不計值，破家無以食，遂為乞，猶持所有顏子陋巷瓢，太王去邠杖，號於眾曰：『孰有太公九府錢乞一杖。』」,WIKI,宋稗類鈔,61
紕謬,李寰建節晉州。表兄武恭性誕妄，又稱好道及蓄古物。遇寰生日，乃遺箱挈一故皂襖子餉寰，曰：「此是李令公收復京師時所服，願尚書功業一似西平。」寰以書謝。後聞知恭生日是，箱挈一破姻脂襆頭餉恭，曰：「知兄深慕高真，求得一洪崖先生初得仙時襆頭，願兄得道一如洪崖。」賓僚無不大笑。,WIKI,宋稗類鈔,133
紕謬,王荊公次子名雱，為大常寺太祝。素有心疾。娶同郡龐氏女為妻，逾年生一子。雱以貌不類己。百計欲殺之，竟以悸死。又與其妻日相鬥哄。荊公知其子失心，念其婦無罪，欲離異之。則恐其誤被惡聲，遂與擇婿而嫁之。是時工部員外郎侯叔獻者，荊公門人也。娶魏氏女為妻，少悍。叔獻死而幃箔不肅。荊公奏逐魏氏婦歸本家。京師有諺語曰：「王太祝生前嫁婦，侯工部死後休妻。」,WIKI,宋稗類鈔,170
紕謬,進士李居仁與鄭輝為友。居仁年逾耳順，須盡白。輝少年輕侮，乃呼為李公。居仁於是盡摘其須去之。輝一日見居仁，陽驚曰：「數日不見，風彩頓異。」居仁整容喜曰：「如何？」曰：「昔日皤然一公，今日公然一婆矣。」,WIKI,宋稗類鈔,99
紕謬,有一郎官年六十餘，置媵侍數人。須已斑白，令其妻妾互鑷之。妻忌其少，恐為群妾所悅，乃去其黑者。妾欲其少，乃去其白者。不逾月頤頷遂空。,WIKI,宋稗類鈔,65
紕謬,治平中，國學試策問禮貌大臣。進士策對曰：「若文相公、富相公皆大臣之有體者；若馮當世、沈文通皆大臣之有貌者。」意謂文、富豐碩，馮、沈美少也。劉原甫遂目沈、馮為有貌大臣。,WIKI,宋稗類鈔,83
紕謬,徐仲車父名石，終身不踐石。逢橋則使人負之而趨。陳烈吊蔡君謨之喪，及門，率子弟匍匐而進。遵《毛詩》凡民有喪，匍匐救之之義也。夫徐幸生江北，若在江南，則終身無可踐之地。陳幸生江南，若在江北，則當墜汙泥溝澮中矣。迂闊可笑，乃至於此。晉汲桑當盛暑，重裘累茵。使人扇之，恚不清涼，斬扇者。宋黨進當大雪，擁爐酌酒。醉飽汗出，捫腹徐行曰：「天氣不正。」有兵士侍帳外，曰：「小人此處頗正。」天下人何嘗無對。,WIKI,宋稗類鈔,195
紕謬,弁陽老人曰：「餘負日茅簷，分漁樵半席。時見山翁野媼，捫身得虱，則置之口中，若將甘心焉。意甚惡之，然揆之於古，亦有記焉：應侯謂秦王曰：『得宛臨流陽夏斷，河內臨東陽邯鄲。』猶口中虱。王莽校尉韓威曰：『以新室之威，北係單子頸，無異口中蚤虱。』陳思王著論亦曰：『得蚤虱者，莫不靡之齒牙。為身害也。』三人者皆當時貴人，其言乃爾。則野老嚼虱，蓋亦自有典故。可發一笑。」,WIKI,宋稗類鈔,178
紕謬,至元間，詔天下除《道德經》外，其餘說謊道經盡行燒毀。道士受佛經者為僧，不願為僧者娶妻為民。時江南釋教都總統楊璉真伽恢復佛寺三十餘所。鑒湖天長觀有道士為僧者，獻觀子總統云：「賀知章倚托史彌遠聲勢，將寺改觀，乞復原日寺額。」楊髡從其請。真可笑也。,WIKI,宋稗類鈔,121
尤悔,丁朱崖當政日，宴私第，忽語於眾曰：「嘗聞江南國主鍾愛一女，為擇佳婿，須少年美風儀，有才學門第高者。」或曰：「洪州劉生為郡參謀，年方弱冠，風骨秀美。大門嘗任貳卿，博學有文。可以充選。」國主亟令召至，見之大喜，尚主拜駙馬都尉。鳴珂鏘玉，出入禁闥。甲第珍寶奇玩，豪華富貴，冠公一時。未幾主告殂，國主悲悼不勝，曰：「吾將不復見劉生。」削其官，一物不與，遣還洪州。生恍疑夢覺，觸物如失。丁笑曰：「某他日不失作劉參謀也。」未幾有海上之行。籍其家，孑然南去。,WIKI,宋稗類鈔,222
尤悔,呂惠卿與王荊公相失。惠卿服除，荊公為宮使居鍾山，呂以啟講和曰：「惠卿啟：合乃相從，疑有殊於天屬。析雖或使，殆不自於人為。然以情論形，則已析者宜難於復合；以道致命，則自天者詎知其不人。如某叨蒙一臂之交，謬意同心之列，忘懷履坦，失戒同巇。關弓之泣非疏，碾足之辭未已，而溢言皆達，弗氣並生。既莫知其所終，茲不疑於有敵，而門牆責善，數多兩解之書；殿陛對休，親承再和之詔，固其願也。方且圖之，重罹苫塊之憂，遂秸竿牘之獻。然以言乎昔，則一朝之過，不足害平生之歡；以言乎今，則八年之間，亦將隨數化之改。內省涼薄，尚無細故之嫌；仰揆高明，夫何舊惡之念。恭惟觀文特進相公。知德之奧，達命之情,WIKI,宋稗類鈔,286
尤悔,覽之悵然。昔之在我，誠無細故之疑。今之在公，尚何舊惡足念。然公以壯烈，方進為於聖世，而某苶然衰疾，將待盡於山林。趨舍異事，則相煦以濕，不若相忘之愈也。趨召想在朝夕，惟良食自愛。王呂隙末，曲全在呂。」荊公之答，或法或巽，操縱可以隨意。獨計呂之負恩反噬，喪心厚顏。為此曲筆，亦復委婉曲折若此。,WIKI,宋稗類鈔,144
尤悔,荊公初執政，用惠卿為心腹。惠卿指擿教導以濟其惡。青苗助役，議出其手。仍為公畫劫持上下之策，大率多用刑獄以震動天下。及公去位，薦以自代。既得志，恐公復召欲逆閉其途。凡可以中公者，無不用。至發其私書，且曰：「無使齊年知。」齊年者，馮京也。荊公與京同生戊子，故謂之齊年。荊公由是得罪。,WIKI,宋稗類鈔,139
尤悔,蔡元長既南遷，中路有旨追取所寵姬慕容邢武者三人。以金人指名來索也。元長作詩以別云：「為愛桃花三樹紅，年年歲歲惹春風。如今去逐他人手，誰復尊前念老翁。」初元長之竄也，道中市飲食於居民。問之知為蔡氏，皆不肯售，至有隨以詬罵者。元長轎中獨歎曰：「京失人心，一至於此。」至潭州，作詞曰：「八十衰年初謝，三千里外無家。孤行骨肉各天涯，遙望神京泣下。金殿五曾拜相，玉堂十度宣麻。追思往昔謾繁華，到此番成夢話。」後數日卒。門人呂川卞老大錢葬之。先是海陵徐神翁寫字與人多驗。蔡京得東明二字。皆謂東明向日之象，可卜富貴未艾。及京貶，死潭州城南五里外東明寺。,WIKI,宋稗類鈔,269
尤悔,尹穡宇少稷，博學工文。閉戶讀書，不汲汲於仕進。諸公薦之，與陸務觀同賜出身。後附麗湯思退，力排張魏公。以是除諫議，公論始薄之。後貶嶺南屢年，蒙恩北歸。周益公素與之善，便道來訪，謂益公曰：「某三十年閉戶讀書，養得少名。思之不審，所得於彼者幾何？而破壞掃地，雖悔何及？」悵然久之。益公每舉之以為士大夫末路之戒。,WIKI,宋稗類鈔,152
傷逝,雷宣徽有終，頗涉道書，因讀史廢書，流涕曰：「功名者，貪夫之釣餌。橫戈開邊，枝劍討叛，死生食息之不顧。及其死也，一棺戢身，萬事都已。悲夫！」,WIKI,宋稗類鈔,69
傷逝,江幾鄰休復云：「胡翼之凶訃至京，錢公輔學士與太學生徒百餘人，詣興國寺戒壇院舉哀。又自陳師喪給堂日假，近時無復此事」。,WIKI,宋稗類鈔,58
傷逝,韓子華兄弟皆為宰相。門有梧桐，京師人以桐木韓家呼之，以別魏公也。子華既下世，陸司農為作挽章云：「棠棣行中排宰相，梧桐名上識韓家。」皆紀其實也。,WIKI,宋稗類鈔,71
性情,唐韓愈性也者，與生俱生也，情也者，接於物而生也。性之品有三，而其所以為性者，五情之品有三，而其所以為情者，七。曰，何也。曰，性之品有上中下三，上焉者，善焉而已矣；中也者，可導而上下也下焉者；惡焉而已矣；其所以為性者，五；曰仁，曰禮、曰信、曰義、曰智，上焉者之於五也，主於一而行於四中焉者之於五也，一不少有焉則少反焉，其於四也。,GJTS-XXD,古今圖書集成·學行典,163
性命,動而健，剛中而應，大亨以正，天之命也。龜山楊氏曰：五以剛健中正位乎，上二以柔順中正應於下，上下相與以正，故其大亨也。以正而已，大亨以正，非人之私智所能為也，循天理而已。故曰：天之命也，維天之命於穆不已，所謂命者亦誠而已矣。,GJTS-XXD,古今圖書集成·學行典,111
性命,窮理盡性以至于命。程子曰：窮理盡性至命一事也，才窮理便盡性，盡性便至命，如木可以為柱，理也其曲直者性也。其所以曲直者，命也理性，命一而已。理則須窮性，則須盡命，則不可言窮與盡，只是至於命也。張子曰：程子說只窮理便是至於命，亦是失於太快，此義儘有次序，須是窮理便能盡得己之性，則推類又盡人之性，既盡得人之性，須盡併萬物之性，一齊盡得如此，然後至於天道也。其閒煞有事，豈有當下便理會了學者，須是窮理為先如此，則方有學今言知命與至於命儘有遠近，豈可以知便，謂之至也。或問窮理盡性，以至於命程張之說，孰是。朱子曰：各是一說，程子皆以見言，不如張子有作用，窮理是知盡性，是行覺。程子是說得快了，如為子知，所以為孝，為臣知，所以為忠，此窮理也。為子能孝，為臣能忠，此盡性也。,GJTS-XXD,古今圖書集成·學行典,331
性命,性通乎氣之外，命行乎氣之內。氣無內外，假有形而言爾。故思知人不可不知天，盡其性然後能至於命。性不可見氣，則成形，然氣無不體充塞天地，假人物之形以寓之耳，故性包乎，氣之外而無不在命兼寓乎，氣之中而理以行是氣也，無物不有，無時不然，以為在外，則不可見，以為在內，則不可探，故無內外之分，而一待於性命之主宰，所以思知人者，則當知天盡性者，必至於命。又性，其總合兩也；命，其受有則也。不極總之要，則不至受之分。盡性窮理而不可變，乃吾則也。天所自不能已者謂命，不能無感者謂性。雖然，聖人猶不以所可憂而同其無憂者，有相之道存乎我也。性則理之，總名有仁義陰陽兩道也。命則所受之以吾身心之有則也，則一也，神也。是以不極總其性總之要道，則不至於能受之安分也，以則言之正以窮理盡性而不可變也，可變豈可謂之則乎。,GJTS-XXD,古今圖書集成·學行典,345
性命,蓋人物與我莫不稟性於道，賦命於天我之體，有性命也，物未嘗遺物之體，亦有性命也，我亦知其不遺人己一道，同此性同其理也，故我能盡其性而至於命也，然後能一以貫之不惟成己，而且成物兩盡，其道而不失焉。又德不勝氣，性命於氣；德勝其氣，性命於德。窮理盡性，則性天德，命天理，氣之不可變者，獨死生修夭而已。德不勝氣，則性命皆本於氣。故智愚賢不肖，富貴貧賤死生修夭一聽命於氣也。若窮理盡性是德勝其氣，則性皆天德，愚可智不肖可賢也，命皆天理貧可，富賤可貴也，氣之不可變者，獨死生修夭而已。,GJTS-XXD,古今圖書集成·學行典,235
性命,天與命，性與理，四者之別：天則就其自然者言之，命則就其流行而賦於物者言之，性則就其全體而萬物所得以為生者言之，理則就其事事物物各有其則者言之。到得合而言之，則天即理也，命即性也，性即理也，是如此否。但如今人說，天非蒼蒼之謂。據某看來，亦舍不得這箇蒼蒼底。理者，天之體；命者，理之用。性是人之所受，情是性之用。命猶誥敕，性猶職事，情猶施設，心則其人也。語厚之：昨晚說造化為性，不是。造化已是形而下，所以造化之理是形而上。蜚卿問：純亦不已，是理是氣。曰：是理。天命之謂性，亦是理。天命，如君之命令；性，如受職於君；氣，如有能守職者，有不能守職者。可學問：天命之謂性，只是主理言。纔說命，則氣亦在其間矣。非氣，則何以為人物。理何所受。曰：極是，極是。子思且就總會處言，此處最好看。,GJTS-XXD,古今圖書集成·學行典,337
性命,天地感，而萬物化生，聖人感人心，而天下和平，觀其所感，而天地萬物之情可見矣。中溪張氏曰：天地之感也，以氣聖人之感人也，以心天地交感而萬物有化生之理，聖人感人心而天下有和平之治，寂然不動性也。感而遂通情也，於其所感而觀之，而天地萬物之情可得而見矣。情者，感而動者也。節齋蔡氏曰：天地萬物之情感而必應，應感之閒，情無所遁矣。,GJTS-XXD,古今圖書集成·學行典,160
性命,情之好惡，本有自然之節，唯其不自知覺，無所涵養，而大本不立，是以天則不明，於內外，物又從而誘之，此所以流濫放逸，而不自知也。苟能於此覺其所以然者，而反躬以求之，則其流庶乎。其可制也，不能如是而唯情是徇，則人欲熾盛，而天理滅息尚，何難之有哉。此一節正天理人欲之機，閒不容息處，唯其反躬自克，念念不忘，則天理益明，存養自固，而外誘不能奪矣。,GJTS-XXD,古今圖書集成·學行典,168
性命,不入於耳而不著於心，此何以異於聾者之歌也。效人為之而無以自樂也。聲出於口，則越而散矣。夫心者，五藏之主也，所以制使四支，流行血氣，馳騁於是非之境，而出入於百事之門戶者也。是故不得於心，而有經天下之氣，是猶無耳而欲調鐘鼓，無目而欲喜文章也。亦必不勝其任矣。故天下神器，不可為也。為者敗之，執者失之。夫許由小天下而不以己易堯者，志遺於天下也。所以然者，何也。因天下而為天下也。天下之要，不在於彼而在於我，不在於人而在於身我，身得則萬物備矣。徹於心術之論，則嗜欲好憎外矣。是故無所喜而無所怒，無所樂而無所苦，萬物元同也。身之有性情也，若天之有陰陽也，言人之質而無其情，猶言天之陽而無其陰也。,GJTS-XXD,古今圖書集成·學行典,292
性命,夫喜怒哀樂之發，與清煖寒暑其實一貫也，喜氣為煖而當春，怒氣為清而當秋，樂氣為太陽而當夏，哀氣為太陰而當冬，四氣者，天與人所同有也，非人所當畜也，故可節而不可止也，節之而順，止之而亂。人生於天，而取化於天，喜氣取諸春，樂氣取諸夏，怒氣取諸秋，哀氣取諸冬，四氣之心也。四肢之各有處，如四時；寒暑不可移，若肢體；肢體移易其處，謂之壬人；寒暑移易其處，謂之敗歲；喜怒移易其處，謂之亂世。明王正喜以當春，正怒以當秋，正樂以當夏，正哀以當冬，上下法此，以取天之道。春氣愛，秋氣嚴，夏氣樂，冬氣哀；愛氣以生物，嚴氣以成功，樂氣以養生，哀氣以喪終，天之志也。是故春氣煖者，天之所以愛而生之，秋氣清者，天之所以嚴而成之，夏氣溫者，天之所以樂而養之，冬氣寒者，天之所以哀而藏之；春主生，夏主養，冬主藏，秋主收；生溉其樂以養，死溉其哀以藏，為人子者也。故四時之比，父子之道；天地之志，君臣之義也。,GJTS-XXD,古今圖書集成·學行典,387
性命,或曰：仁義性也，好惡情也。仁義常善而好惡或有惡，故有情惡也。曰：不然，好惡者，性之取舍也，實見於外。故謂之情爾，必本乎性矣。仁義者，善之誠者也，何嫌其常善，好惡者，善惡未有所分也。何怪其有惡，凡言神者，莫近於氣，有氣斯有形，有神斯有好惡喜怒之情矣。故人有情，由氣之有形也，氣有白黑，神有善惡，形與白黑偕，情與善惡偕。故氣黑非形之咎，情惡非情之罪也。或曰：人之於利，見而好之，能以仁義為節者是性割其情也。性少情多，性不能割其情，則情獨行為惡矣。曰：不然，是善惡有多少也。非情也，有人於此，嗜酒嗜肉，肉勝則食焉，酒勝則飲焉，此二者相與爭，勝者行矣。非情欲得酒，性欲得肉也，有人於此，好利好義，義勝則義取焉,GJTS-XXD,古今圖書集成·學行典,300
性命,情者，是非之主，而利害之根。有是必有非。能利亦能害，是非利害，存於衷而彼此還相疑。故無情以接物，在遇而恆通，有情以接人，觸應而成。礙由此觀之，則情之所處，物之所疑也。是以謀揚譽人而受譽者，不以為德身膚強飯而蒙飽者，不以為惠嬰兒傷人，而被傷者不以為怨，侏儒嘲人而獲嘲者不以為辱，何者。有情於譽，飽雖蒙惠，而非德。無情於傷，辱雖獲，毀而無憾。魚不畏網而畏鵜，復讎者不怨，鏌而怨其人，網無心而鳥有情，劍無情而人有心也。使信士分財不如投策探鉤，使廉士守藏不如閑局全封，何者。有心之於平，不若無心之不平也。有慾之於廉，不若無慾之不廉也。今人目若驪珠，心如權衡評人好醜雖言得其實，彼必嫌怨及其自照明鏡，摹刻其容醜狀，既露則內慚而不怨向之評者，與鏡無殊，然而向怨今慚者，以鏡無情而人有心也。三人居室，二人交爭必取信於不爭者。以辨彼此之得失，夫不爭者，未必平。而交爭者未必偏，而信於不爭者，何也。以爭者之心並挾勝情，故也。飄瓦擊人虛心觸己，是以聖人棄智以全真遣情，以接物，不為名尸，不為謀府，混然無際，而俗莫能累矣。,GJTS-XXD,古今圖書集成·學行典,450
性命,仁之端也。仁，性也；惻隱，情也，此是情上見得心。又曰仁義禮智根於心，此是性上見得心。蓋心便是包得那性情，性是體，情是用。人多說性方說心，看來當先說心。古人制字，亦先制得心字，性與情皆從心。以人之生言之，固是先得這道理。然才生這許多道理，卻都具在心裡。且如仁義自是性，孟子則曰仁善之心；惻隱、羞惡自是情，孟子則曰惻隱之心，羞惡之心。蓋性即心之理，情即性之用。今先說一箇心，便教人識得箇性情底總腦，教人知得箇道理存著處。若先說性，卻似性中別有一箇心。橫渠心統性情語極好。性是未動，情是已動，心包得已動未動。蓋心之未動則為性，已動則為情，所謂心統性情也。欲是情發出來底。心如水，性猶水之靜，情則水之流，欲則水之波瀾，但波瀾有好底，有不好底。,GJTS-XXD,古今圖書集成·學行典,317
性命,欲知好底，如我欲仁之類；不好底則一向奔馳出去，若波濤翻浪；大段不好底欲則滅卻天理，如水之壅決，無所不害。孟子謂情可以為善，是說那情之正，從性中流出來者，元無不好也。此理具足於中，無少欠闕，便是性；感物而動，便是情。問心性情之辨。曰：程子云心譬如穀種，其中具生之理是性，陽氣發生處是情。推而論之，物物皆然。孟子說性，不曾說著性，只說乃若其情，則可以為善。看得情善，則性之善可知。又曰：惻隱羞惡，多是因逆其理而見。惟有所可傷，這裡惻隱之端便動；惟有所可惡，這裡羞惡之端便動。若是事親從兄,GJTS-XXD,古今圖書集成·學行典,241
性,惟皇上帝，降衷于下民，若有恆性，克綏厥猷惟后。朱子曰：何故不說降善，卻說降衷，看得衷字是箇無過不及，恰好底道理，天之生物箇箇有一副恰好底道理。恆常也自天而言，則謂之降衷，自人受此衷而言，則謂之性。猷即道也，道者，性之發用處。真氏曰：六經言性，始見於此。,GJTS-XXD,古今圖書集成·學行典,126
性,莫不好之也。覺軒蔡氏曰：天命所賦，謂之則人性所稟，謂之彝。存於心而有所得者，謂之德。其實一而已矣。孔子又加一必字於有則之上，加一故字於好是之上，其旨愈明矣。孟子舉此詩蓋謂秉彝好德心之所好處即是性之發動處，就性初發動處指出以示人方見得性之本善。定宇陳氏曰：天之生人氣以成形，理亦賦焉，氣之成形者，物也。理之成性者，則也。自性之確然有定者，言之謂之則自性之秩然有常者。言之謂之彝自其行道而得此性理於心者，言之謂之德好，以情言也。惟其有此則是以秉此彝，惟其性秉此彝。是以情好此德情之所發，好善如此，則性之本善可知矣。此言賦受性情至精至微之理，三百篇第一義也。,GJTS-XXD,古今圖書集成·學行典,276
性,而其守不失則極其中，而天地位矣，自謹獨而精之以至於應物之處無少差繆而無適，不然則極其和，而萬物育矣。蓋天地萬物本吾一體。吾之心正，則天地之心亦正矣。吾之氣順，則天地之氣亦順矣。此萬化之本原一心之妙用。聖神之能事，學問，之極功，固有非始學，所當議者，然射者之的，行者之家，亦學者立志之初，所當知也。,GJTS-XXD,古今圖書集成·學行典,148
性,此篇出於論定之初，徒以一時之見，驟正累年之失。其向背出入之際，猶有未服習者。又持孤論以當眾賢心，亦不自安。故自今讀之尚多遺恨，如廣仲之言既以靜為天性之妙，又論性不可以真妄動靜言是，知言所謂歎美之善，而不與惡對者云爾。應之宜曰：善惡也，真妄也，動靜也，一先一後，一彼一此，皆以對待而得名者也。不與惡對，則不名為善，不與動對，則不名為靜矣。既非妄又非真，則亦無物之可指矣。今不知性之善，而未始有惡也，真而未始有妄也。主乎靜而涵乎動也。顧曰：善惡、真妄、動靜凡有對待皆不可以言性，而對待之外，別有無對之善，與靜焉。然後可以形容天性之妙，不亦異乎。當時酬對既不出此而他所自言亦多，曠闕如論性無不該不可專以靜言，此固是也。然其說當云性之分雖屬乎。靜而其蘊則該動靜而不偏，故樂記以靜言性，則可。如廣仲遂以靜字形容天性之妙，則不可如此，則語意圓矣。如論程子真靜之說，以真為本，體靜為未。感此亦是也，然當云下文所謂未發，即靜之謂也。所謂五性即真之謂也，然則仁義禮智信云者，乃所謂未發之蘊而性之真也，與如此則文義備矣。,GJTS-XXD,古今圖書集成·學行典,450
性,道無方體，性有神靈。此語略有意思，但神靈二字非所以言性耳，告子所謂生之謂性，近世佛者所謂作用，是性其失正，墮於此，不可不深究也。性立天下之有方，君之言正得胡子之意，但引之以明。邵子之言則為未當耳，今反譏其不得胡子之意，則誤矣。方君所云天地萬物以性而有性字，蓋指天地萬物之理而言是乃所謂太極者，何不可之有。天地雖大，要是有形之物其與人物之生雖有先後，然以形而上下分之，則方君之言亦未大失也，而長孺亦非之過矣。,GJTS-XXD,古今圖書集成·學行典,203
性,承諭諄復益見精詣鄙意竊謂未發之前，固不可謂之無物，但便謂情性無二，更無虛靜時，節則不可耳。蓋未發之前萬理皆具，然乃虛中之實，靜中之動，渾然未有形影著見。故謂之中及其已發，然後所具之實，理乃行乎。動者之中耳來喻，本欲自拔於異端然，卻有侵過界分處，而主張太過氣象急迫無沈浸醲郁之味，尢非小失願且寬平其心涵泳，此理而徐剖析於毫釐之際，然後乃為真知儒佛之邪正，不必如是之迫切也，前日見論語說中破伊川先生孝弟為仁之本之說，此正是於情性之際，未能分別，恐當更加味玩未可，率然立論輕詆前賢也，致中和一節，亦當深思毋以先人之說為主幸，甚幸甚。,GJTS-XXD,古今圖書集成·學行典,263
性,所示彪丈書論天命未契處，想尊兄已詳語之，然彪丈之意似欲更令下語，雖自度無出尊兄之意外者，然不敢不自竭以求教也，蓋某昨聞彪丈謂天命唯人得之，而物無所與，鄙意固已不能無疑，今觀所論則似又指稟生賦形以前為天命之全體，而人物所受皆不得而與焉，此則某之所尢不曉也，夫天命不已固，人物之所同得以生者也，然豈離乎人物之所受而別有全體哉。觀人物之生生無窮，則天命之流行不已可見乎。但其所乘之氣有偏正，純駁之異，是以稟而生者，有人物賢否之不一，物固隔於氣而不能知，眾人亦蔽於欲而不能存，是皆有以自絕於天，而天命之不已者，初亦未嘗已也。人能反身自求於日用之閒，存養體察以去其物欲之蔽，則求仁得仁。本心昭著，天命流行之全體固不外乎此身矣。,GJTS-XXD,古今圖書集成·學行典,308
性,聖學不明。天下之人但知功利之可求，而不知己性之本善聖賢之可學，聞是說者非惟不信。往往亦不復致疑於其閒，若文公則雖未能盡信而已，能有所疑矣。是其可與進善之萌芽也。孟子故於其去而復來迎，而謂之曰：世子疑吾言乎。而又告之曰：夫道一而已矣，蓋古今聖愚同此一性。則天下固不容有二道，但在篤信力行，則天下之理，雖有至難，猶必可至況善，乃人之所本有而為之不難乎。然或氣稟昏愚而物慾深固，則其勢雖順且易，亦須勇猛著力痛切加功，然後可以復於其初。故孟子又引商書之言曰：若藥弗瞑眩厥疾弗瘳，若但悠悠似做不做則雖本甚，易而反為至難矣。此章之言，雖甚簡約，然其反復曲折開曉學者，最為深切。諸君更宜熟讀深思反復玩味，就日用閒便著實下功夫，始得中庸，所謂尊德性者，正謂此也。,GJTS-XXD,古今圖書集成·學行典,323
性,曰：氣相近，如知寒煖識饑飽，好生惡死趨利避害人與物，都一般理不同，如蜂蟻之君臣，只是他義上有一點子明虎狼之父子，只是他仁上有一點子明，其他更推不去，恰似鏡子，其他處都暗了中閒，只有一兩點子光。大凡物事稟得一邊重。便占了其他底，如慈愛底人少斷，制斷制之人多殘忍。蓋仁多便遮了義義多，便遮了那仁問，所以婦人臨事多，怕亦是氣偏了。曰：婦人之仁，只流從愛上去。問人物皆稟天地之理，以為性，皆受天地之氣，以為形若人品之不同，固是氣有昏明厚薄之異。若在物言之，不知是所稟之理，便有不全耶。亦是緣氣稟之昏蔽，故如此耶。曰：惟其所受之氣，只有許多，故其理亦只有許多，如犬馬。他這形氣如此，故只會得如此事。又問：物物具一太極，則是理無不全也。,GJTS-XXD,古今圖書集成·學行典,312
性,所以仁義禮智，粹然都與物異物得氣之偏，為形骸所拘，所以其理閉塞而不通人物，所以為理只一般，只是氣有偏正，故理隨之而有通塞。,GJTS-XXD,古今圖書集成·學行典,61
性,水之清則性善之謂也。固不是善與惡在性中，為兩物相對，各自出來，此理天命也。順而循之則道也，循此而修之各得其分則教也。自天命以至於教我，無加損焉，此舜有天下而不與焉者也。問生之謂性與天命之謂性，同乎。曰：不可一概論生之謂性。止訓所稟受天命之謂性。此言性之理也。今人言天性柔緩與剛急，皆生來如此。此訓所稟受，若性之理，則無不善曰天者，自然之理也。氣之所鍾有偏正，故有人物之殊，有清濁，故有智愚之等。形易則性易，性非易也。氣使之然也。問人性本明其有蔽何也。曰：性無不善其偏蔽者，由氣稟清濁之不齊也。韓退之說，叔向之母聞楊食我之生，知其必滅宗。此無足怪其始，便稟得惡氣，便有滅宗之理。所以聞其聲,GJTS-XXD,古今圖書集成·學行典,293
性,至於濁則沙泥渾之矣。沙泥既去其清者，自若也。是故君子於氣質之性，必有以變之其澄濁，而求清之義歟。或問人有智愚之品不同何也。上蔡謝氏曰：氣稟異耳，聖人不忿，疾于頑者，憫其所遇，氣稟偏駁不足疾也。然則可變歟曰：其性本一安不可變之有。朱子曰：有天地之性，有氣質之性，天地之性，則太極本，然之妙萬殊之一本也。氣質之性，則二氣交運而生一本而萬殊也。天命之謂性命，便是誥劄之類性，便是合當做底職事，如主簿銷注縣尉巡捕心。便是官人氣質，便是官人所習。尚或寬或猛情，便是當廳處斷事性，只是仁義禮智。所謂天命之與氣質，亦相袞同，才有天命，便有氣質，不能相離。若闕一便生物不得，既有天命，須是有此氣。方能承當得此理，若無此氣，則此理如何頓放天命之性，本未嘗偏但氣質所稟，卻有偏處，氣有昏明，厚薄之不同，然仁義禮智，亦無闕一之理，但若惻隱多，便流為姑息柔懦。,GJTS-XXD,古今圖書集成·學行典,368
性,有善有惡，何足怪。語其本則無不善也。曰：此卻無過。問人之德性，本無不備而氣稟所賦，鮮有不偏，將性對氣字，看性即是此理。理無不善者，因墮在形氣中，故有不同。所謂氣質之性者，是如此否。曰：固是但氣稟，偏則理亦欠闕了。氣質之性生而知者，氣極清而理，無蔽也。學知以下則氣之，清濁有多寡，而理之全闕繫焉。問氣質有清濁，不同曰：氣稟之殊，其類不一，非但清濁二字而已。今人有聰明事，事曉者，其氣清矣。而所為未必，皆中於理，則是其氣不醇也。有謹厚忠信者，其氣醇矣，而所知未必，皆達於理，則是其氣不清也。推此求之可見。人所稟之氣，雖皆是天地之正氣，但袞來袞去，便有昏明厚薄之異，蓋氣是有形之物，纔是有形之物，便自有美有惡也。,GJTS-XXD,古今圖書集成·學行典,303
性,故非性中，本有二物相對也。然氣之惡者，其性亦無不善，故惡亦不可不謂之性也。故先生嘗云善惡，皆天理謂之惡者，本非惡。但或過或不及，便如此蓋天下無性外之物，本皆善而流於惡耳。又曰：人生氣稟理有善惡。此理字不是說實理，猶云理當如此，只作合字看問善固性也。固是若云惡亦不可不謂之性，則此理本善，因氣而鶻突，雖是鶻突然，亦是性也。曰他原頭處都是善，因氣偏這性，便偏了然。此處亦是性，如人渾身都是惻隱而無羞惡，都羞惡而無惻隱，這箇便是惡德，這箇喚做性邪。不是如墨子之心，本是惻隱。孟子推其弊到得無父處，這箇便是惡亦不可，不謂之性也。又問惡是氣稟，如何云亦不可，不謂之性。曰：既是氣稟惡，便牽引得那性，不好蓋性，只是搭附在氣稟上。既是氣稟不好,GJTS-XXD,古今圖書集成·學行典,314
性,便和那性壞了。又曰：性本善而今乃惡亦是此，性為惡，所汨如水為泥沙，所混不成不喚做水。程子云：蓋生之謂性，人生而靜以上不容說纔，說性時，便已不是性也。凡人說性，只是說繼之者。孟子言：人性善是也。夫所謂繼之者善也，者猶水流，而就下也。蓋性則性而已矣。何言語之可形容哉。故善言性者，不過即其發見之端，而言之而性之蘊，因可默識矣。如孟子之論，四端是也。觀水之流而必下，則水之性下可，知觀性之發而必善，則性之蘊善，亦可知也。又曰：人生而靜以上即，是人物未生時，只可謂之理說性，未得此所謂在天。曰：命也。纔說性時，便已不是性者，言纔謂之性，便是人生以後，此理已墮在形氣之中。不全是性之本體矣。故曰：便已不是性也。此所謂在人。曰,GJTS-XXD,古今圖書集成·學行典,307
性,性也。大抵人有此形氣，則是此理始具於形氣之中，而謂之性。纔是說性，便已涉乎，有生而兼乎，氣質不得為性之本體也。然性之本體亦未嘗雜要人，就此上面見得其本體元，未嘗離亦，未嘗雜耳。又曰：性須是箇氣質，方說得箇性，字若人生，而靜以上，只說得箇天道，下性字不得。所以子貢曰：夫子之言，性與天道不可得，而聞也，便是如此。所謂天命之謂性者，是就人身中指出，這箇是天命之性，不雜氣稟者，而言爾。若纔說性時則便是夾氣稟而言。所以說時，便已不是性也。濂溪說性者，剛柔善惡中而已矣。濂溪說性，只是此五者。他又自有說仁義禮智底性時，若論氣稟之性，則不出此五者。然氣稟底性，便是那四端底性，非別有一種性也。然所謂剛柔善惡中者，天下之性固不出此五者。,GJTS-XXD,古今圖書集成·學行典,312
性,減得些分數因言舊時，人嘗裝惠山泉去京師，或時臭了，京師人會洗水將沙石在筧中，上面傾水從筧中下去，如此十數番，便漸如，故問物如此，更推不去，卻似那臭泥相似，曰是如此。程子云：此理天命也。順而循之則道也，循此而修之，各得其分則教也。自天命以至於教我無加損焉。此舜有天下而不與焉者也。蓋此理天命也。該始終本末而言也。修道雖以人事而言，然其所以修者，莫非天命之本然。非人私智所能為也。然非聖人有不能盡，故以舜明之問，此理天命也。他這處方提起，以此理說則是純指上面天理，而言不雜氣說。曰：固是。又曰：理離氣不得而今講學用，心著力卻是用這氣去尋箇道理。又問水之清則性善之謂也。至於舜禹有天下而不與焉者也。一節是言學者，去求道不是外面添聖人之教，人亦不是強人，分外做曰此理天命也。一句亦可見。又曰：程子生之謂性，一段當作三節看，其閒有言天命者，有言氣質者，生之謂性。是一節水流，就下是一節，清濁又是一節。橫渠云：形而後有氣質之性善，反之則天地之性存焉。將此兩箇性字分別自生之謂性，以下凡說性字者，孰是天地之性。孰是氣質之性。則其理自明矣。,GJTS-XXD,古今圖書集成·學行典,462
性,所謂甚純正，但與說到道理處，全發不來是又賦質純粹，而稟氣不清，此好井泉脈味純甘絕佳，而有泥土混濁了，終不透瑩，如溫公恭儉力行，篤信好，古是甚次第正大資質，只緣少那至清之氣，識見不高明二程屢將理義發，他一向偏執固滯，更發不上甚為二程所不滿。又有一般人甚好說道理，只是執拗自立一家意見，是稟氣清中被一條戾氣來，衝拗了如泉出來，甚清卻被一條別水橫衝，破了及或遭巉巖石頭，橫截衝激不帖，順去反成險惡之流，看來人生氣稟是有多少般樣，或相倍蓰，或相什百，或相千萬，不可以一律齊，畢竟清明純粹，恰好底極，為難得所以聖賢少，而愚不肖者多。灒室陳氏曰：性者人心所具之天理，以其稟賦之不齊。故先儒分別出來，謂有義理之性，有氣質之性，仁義禮智者，義理之性也。知覺運動者，氣質之性也。有義理之性，而無氣質之性，則義理必無附著。有氣質之性，而無義理之性，則無異於枯死之物。故有義理以行乎，血氣之中有血氣，以受義理之體合虛與氣而性。全孟子之時，諸子之言，性往往皆於氣質上。有見而遂指氣質作性，但能知其形而下者耳。故孟子答之，只就義理上說，以攻他未曉處氣質之性。,GJTS-XXD,古今圖書集成·學行典,466
性,諸子方得於此，孟子所以不復言之義理，之性諸子，未通於此；孟子所以反復詳說之程子，之說正，恐後學死執孟子義理之說，而遺失氣質之性，故并二者而言之。曰：論性不論氣，不備論氣不論性，不明程子之論，舉其全孟子之論所以矯，諸子之偏人能即程子之言而達孟子之意，則其不同之意，不辯而自明矣。識氣質之性，善惡方各有著落，不然則惡從何處生。孟子專說，義理之性，專說義理則惡無所歸。是論性不論氣。孟子之說為未備專說，氣稟則善，為無別是論氣不論性，諸子之論所以不明夫本也。程子兼氣質論性。問目視耳，聽此氣質之性也。然視之所以明聽之，所以聰抑氣質之性邪。抑義理之性邪。曰：目視耳聽物也，視明聽聰物之則也。來問可施於物，則不可施於言，性若言性當云好聲好色。氣質之性，正聲正色義理之性，義理只在氣質中，但外義理而獨徇氣質，則非也。西山真氏曰：人之氣質有至善，而不可移奪者，有善少惡多，而易於移奪者，有善多惡少而難於移奪者。,GJTS-XXD,古今圖書集成·學行典,397
性,其氣之至濁質之至惡者，為下愚上聖，以下下愚，以上或清或濁或美或惡，分數多寡，有萬不同，惟其氣濁而質惡，則理在其中者，被其拘礙淪染，而非復其本然矣。此性之所以不能皆善，而有萬不同也。孟子道性善，是就氣質中挑出其本然之理而言。然不曾分別性之，所以有不善者，因氣質之有濁惡，而污壞其性也。故雖與告子言而終不足，以解告子之惑，至今人讀孟子亦見其，未有以折倒告子而使之心服也。蓋孟子但論得理之無不同，不曾論到氣之有不同處，是其言之不備也。不備者，謂但說得一邊，不曾說得一邊，不完備也。故曰,GJTS-XXD,古今圖書集成·學行典,239
性,瑩然湛然得以，全其本然之清，出於泥塵之地者。自其初出而混於其滓，則源雖清而流，不能不濁矣。非水之濁也，地則然也。人之性亦猶，是性原於天而附於人局，於氣質之中。人之氣質不同，猶地之巖石，泥塵有不同也。氣質之明粹者，其性自如巖石之水也。氣質之昏駁者，性從而變泥塵之水也。水之濁於泥塵者，由其地而源之。所自則清也。故流雖濁而有清之之道，河之水甚濁貯之，以器投之，以膠則泥沈於底，而其水可食甚濁，固可使之清也。況其濁不如河之甚者乎，世之學者非惟無以清之，而又有以濁之性之，污壞其專繫乎。有生之初哉。有生之後，日隨所接而增其滋穢外物之淈，多於氣質之滓者，奚翅千萬，不復其源之，清而反益其流之濁，非其性之罪也。雖然源之清天也。流之濁人也，人者克則天者復亦在乎，用力以清之者，何如爾。,GJTS-XXD,古今圖書集成·學行典,335
性,決諸西方則西流。人性之無分於善不善也，猶水之無分於東西也。孟子曰：水信無分於東西。無分於上下乎。人性之善也，猶水之就下也。人無有不善，水無有不下。今夫水，搏而躍之，可使過顙；激而行之，可使在山。是豈水之性哉。其勢則然也。人之可使為不善，其性亦猶是也。告子曰：生之謂性。孟子曰：生之謂性也，猶白之謂白與。白羽之白也，猶白雪之白；白雪之白，猶白玉之白與。然則犬之性，猶牛之性；牛之性，猶人之性與。告子曰：食色，性也。仁，內也，非外也；義，外也，非內也。孟子曰：何以謂仁內義外也。曰：彼長而我長之，非有長於我也；猶彼白而我白之，從其白於外也，故謂之外也。曰：白馬之白也，無以異於白人之白也；不識長馬之長也，無以異於長人之長與。且謂長者義乎。長之者義乎。曰：吾弟則愛之，秦人之弟則不愛,GJTS-XXD,古今圖書集成·學行典,338
性,或曰：有性善，有性不善；是故以堯為君而有象，以瞽瞍為父而有舜；以紂為兄之子且以為君，而有微子啟、王子比干。今曰性善，然則彼皆非與。孟子曰：乃若其情，則可以為善矣，乃所謂善也。若夫為不善，非才之罪也。惻隱之心，人皆有之；羞惡之心，人皆有之；恭敬之心，人皆有之；是非之心，人皆有之。惻隱之心，仁也；羞惡之心，義也；恭敬之心，禮也；是非之心，智也。仁義禮智，非由外鑠我也，我固有之也，弗思耳矣。故曰：求則得之，舍則失之。或相倍蓰而無算者，不能盡其才者也。詩曰：天生烝民，有物有則。民之秉彝，好是懿德。孔子曰：為此詩者，其知道乎。故有物必有則,GJTS-XXD,古今圖書集成·學行典,267
性,仁之於父子也，義之於君臣也，禮之於賓主也，智之於賢者也，聖人之於天道也，命也，有性焉，君子不謂命也。周子曰：誠者聖人之本。大哉乾元萬物資始誠之源也。乾道變化各正性命誠斯立焉。純粹至善者也。故曰：一陰一陽之謂道繼之者，善也。成之者，性也。元亨誠之通利貞誠之復大哉。易也，性命之源乎。程伯子曰：所謂定者，動亦定，靜亦定，無將迎，無內外苟以外物為外，牽己而從之，是以己性為有內外也。且以性為隨物，於外則當其在外，時何者為在內是有意於絕外誘而不知性之無內外也。既以內外為二，本則又烏可遽語定哉。生之謂性，性即氣。氣即性生之謂也。人生氣稟理有善惡，然不是性中原有此兩物相對而生也。有自幼而善有自幼而惡是氣稟有然也。善固性也。然惡亦不可不謂之性。蓋生之謂性,GJTS-XXD,古今圖書集成·學行典,322
性,古今論性者，紛然不齊。孟子一言以蔽之曰：性善是性善。一言果足以盡性之蘊乎。諸家之說果皆邪說淫詞，不足與言性乎。蓋性一也有指其源而言之者，有指其流而言之者，有指其末流之遠而言之者，又有不得已合源流而並言之者，謂非言性則不可謂其知性之本源。而其言有功於世終不若孟氏道性善之簡而盡也。何也維皇上帝降衷下民，厥有恆性。此性學之所自來未聞有善，不善之說由上之人無異教下之人無異學，而天下同歸於善，則性學固無待於多言也。時至戰國處士橫議性學之晦也，甚矣。姑即諸家之說，觀之有所謂性無善，無不善者非止言其源乎。有所謂可以為善可以為不善者非止言其流乎。有所謂有性善有性不善者非止言其末流之弊乎。有所謂為我至於無君兼愛至於無父執中至於無權非各執其偏見而舉一廢百者乎。其餘杞柳湍水生之，謂性食色性也。之說均之為一偏而非知性之全者。故孟氏,GJTS-XXD,古今圖書集成·學行典,358
性,一倡凡諸論紛紛者歸諸一矣。奈何人心好異性道難聞，其餘不著不察者吾無論已。秦漢而下若荀若董若揚若韓若歐俱一代巨擘不曰性惡則曰性者生之質。不曰善惡混則曰性有三品。曰聖人性非所先且佛氏見性之說使天下高明之士群然爭奔走之。若洪水滔滔將胥天下陷溺於頹波中，而莫之覺矣。宋儒欲昌明孔孟之學以正人心熄邪說，宜乎。一宗性善之旨以挽其流而歸之中也已吾嘗得之。程氏焉曰人生而靜以上不容說纔說。性便已不是性，是亦言性之源也。曰善是性惡亦不可不謂之性。譬之水清是水濁亦不可不謂之水。是亦言性之流也。曰：論性不論氣不備；論氣不論性不明。二之則不是是又合性之源流而並言之也。言雖不同無非發明孟氏之旨然。張子氣質之性尢為後儒所信從焉。是,GJTS-XXD,古今圖書集成·學行典,303
性,哉況自天地人分而言之陰陽氣也，剛柔質也，仁義性也，立天之道曰陰與陽，立地之道曰柔與剛，立人之道曰仁與義果天止，得其氣地止得其質惟人獨得仁義，之性而又兼夫氣質之性乎。苟非真能知性知天不為名義纏縛而直窮，到底謂氣即性，性即氣混然無別。固不可矣。謂氣之外有性，性之外有氣，亦不免裂性與氣而二之也。何怪其分天地之性，氣質之性。而自二其性哉。或曰義理之性孟子道性善是也。氣質之性孔子性相近是也。性善則一而已，孔子謂之相近何也。曰：孔子繫易云一陰一陽之謂道繼之者善也。成之者性也。繼成不外乎陰陽之氣而謂之性善固，已有明徵矣。魯論二十篇孔子言性止一見之耳，何為不以理義至善者示人。而祗示以氣質之性，又何為不歸咎氣質而獨歸咎於習耶。殊不知善與惡則相遠矣。而相近云者正謂其善之微有不齊再即孩提觀之愛敬性也。其所以愛雖不齊而愛相近焉，其所以敬雖不齊而敬相近焉，非愛與不愛敬與不敬相近之謂也。亦非以孩提氣質未免尚有理義之性，故不慮之。良知不學之良能一本諸天性之真及其長也。氣質壯盛乃盡變其知能之良從乎氣質之性也。豈獨孩提為,GJTS-XXD,古今圖書集成·學行典,450
性,性者天地萬物一體者也。渾然宇宙其氣同也。心也者體天地萬物而不遺者也。性也者心之生理也。心性非二也。譬之穀焉。具生意而未發，故渾然而不可見及其發也。惻隱羞惡辭讓是非萌焉。仁義禮智自此焉始分矣。故謂之四端端者始也。良心發見之始也是故始之敬者。戒懼慎獨以養其中也。中立而和，發焉萬事萬化自此而達，而位育不外是矣。故位育非有加也，全而歸之者耳。終之敬者即始之敬而不息者也。心無所不貫也。無所不包也。包與貫實非二也，故心也者包乎天地萬物之外而貫夫天地萬物之中者也。中外非二也，天地無內外，心亦無內外極言之耳矣。故謂內為本而外天地萬物以為心者小之為心也。,GJTS-XXD,古今圖書集成·學行典,271
性,學聖人之學而於心性未深知焉，欲求作聖也難矣。茲因同志辨論迺備舉經傳及先儒訓解而會通之以求歸一，之旨將謂心性無二義也。存心養性動心忍性。孟子嘗對舉而言之將析之為二歟，陸子則謂情性心才只是一般物事言偶不同耳且先舉其不同者言之，曰：合虛與氣有性之名，合性與知覺有心之名，然虛氣曷從分析而知覺又從何來，與之合也。曰：在天為性，在人為心，然性本各足於人而心，獨不原之天耶。程子謂心也，性也，天也，一也自理而言謂之天，自稟受而言謂之性，自存諸人而言謂之心。朱子謂心者人之神明所以具眾理而應萬事者也，性則心所具之理，此皆以理為主也。先儒於心即理則疑之固質。諸理義悅心未合也。於性即理則信之然易謂窮理盡性以至於命，又謂順性命之理，而理性寧無層架之疑乎。,GJTS-XXD,古今圖書集成·學行典,318
性,而以心統性諒非確論或有專言性者曰：性之本然者謂之命；性之自然者謂之天；性之有形者謂之心；性之有動者謂之情。而心可專以有形拘之耶，至謂道心常為一身之主人。心每聽命焉，不幾於析心性而二之乎而析心性為二者，乃云有天地之性，有氣質之性，何怪心性愈不明也。嘗於五經而究聖訓之所自焉，言心自舜始曰人心惟危道，心惟微，惟精惟一允執厥中非即人與道以分心也。蓋心一也循人之形氣，則危循道之自然，則微精一執中正欲一循乎。夫率性之謂道喜怒哀樂未發謂之中道也。非性而何觀文王於六十四卦獨於坎彖。指心象示人,GJTS-XXD,古今圖書集成·學行典,240
性,七篇之書孟子故非好辯，而辯之不置約其要不過。道性善焉，盡之矣。天下之言性也，則故而已矣。故者以利為本，正以道性善也。非性之外別有故也。其所謂故者如故吾故人，故物故事，皆因其舊所有者，言之也溫。故知新革故鼎新以新對故而言其義。彼認故為新者，無論也。但以故言：性，天下之所同以利言。故則孟子之所獨曰君子所性大行不加焉。窮居不損焉，分定故也。君子所性仁義禮智根於心曰：仁義禮智非由外鑠。我也，我固有之也。皆以故言性也。而故者以利為本何謂哉。仁乃性之故也。乍見孺子入井怵惕惻隱，見親於壑其顙有泚而惻隱即故之利也。義乃性之故也，行道乞人寧死不受呼蹴齊人妻妾相泣中庭而羞惡即故之利也。孩提之童知能不待學慮，乃其性之故莫不知愛敬其親長即其故之利也。雖旦晝梏亡仁義之良,GJTS-XXD,古今圖書集成·學行典,326
性,無疑也。彼謂性猶杞柳，性猶湍水，生之謂性，食色性也。有性善，有性不善。性可以為善，可以為不善。諸說紛紛皆不知故之利，皆不免於鑿矣。彼謂性無善無不善也。不有似於故之利乎。蓋謂性無善無不善，猶云水無下無不下。以無為宗謂其源本無也，水無下無不下是故鑿山，以求知於水之源矣。得非鑿空以言性之源乎，此告子所以為禪，而虛寂之教，所自來也。世之禪者，方以不思善，不思惡，為本來面目。故以無相為本以無念為宗。以父子君臣為假合，求水於無水之始。求性於無性之初。自認以為不可思議為止，至善均之乎。以故言性實未免以鑿而言故也。已是以言知能之良者，既以愛敬為偶然之。感觸而言性之故者，又以知能為情才之流行不曰良知良能本不慮不學，乃曰天命之性。本無知無能一切歸諸,GJTS-XXD,古今圖書集成·學行典,318
性,為無著然即其詆訾認昭昭靈靈為性體者，似為近之而自處於寂滅虛無。取證於無聲無臭之天不自知其穿鑿愈甚也。故曰：天下之言，性也。則故而已矣。故者以利為本正所以為雕鏤虛空者，發也。戕賊杞柳為桮棬搏激乎，水使之過顙在山，此其鑿也。人易知也性無善無不善并情才知能悉以為流行發用而掃除之，孰知其穿鑿一至於此哉。況以故言性，利也，鑿也。其辨至微不可不審蓋不慮而知非無知也。不學而能非無能也。無欲其所不欲，如無欲害人之類是也。并欲立欲達而無之可乎。無為其所不為如無為穿窬之類是也。并見義而不為焉可乎。行所無事特無事智巧以作為之，云耳，并必有事焉。而無之可乎假禪家之似是標聖學之嫡傳。毫髮差訛天地懸隔，孟子豈好辯哉。不得已也。向使生今之世其好辯又當何如。,GJTS-XXD,古今圖書集成·學行典,317
性,且孟子相人以眸子焉，心清而眸子瞭，心濁而眸子眊，人生目輒眊瞭，眊瞭稟之於天，不同氣也；非幼小之時瞭，長大與人接，乃更眊也。性本自然，善惡有質。孟子之言情性，未為實也。然而性善之論，亦有所緣。或仁或義，性術乖也。動作趨翔，性識詭也。面色或白或黑，身形或長或短，至老極死，不可變易，天性然也。皆知水土物器形性不同，而莫知善惡稟之異也。一歲嬰兒無爭奪之心，長大之後，或漸利色，狂心悖行，由此生也。告子與孟子同時，其論性無善惡之分，譬之湍水，決之東則東，決之西則西。夫水無分於東西，猶人無分於善惡也。夫告子之言，謂人之性與水同也。使性若水，可以水喻性，猶金之為金，木之為木也。人善因善，惡亦因惡。初稟天然之姿，受純一之質，故生而兆見，善惡可察。無分於善惡，可推移者，謂中人也，不善不惡，須教成者也。故孔子曰：中人以上，可以語上也；中人以下，不可以語上也。告子之以決水喻者，徒謂中人，不指極善極惡也。孔子曰：性相近也,GJTS-XXD,古今圖書集成·學行典,403
性,荀卿曰：其善者，偽也。是於聖人皆一偏之論也。推而言之，性之品有三：下愚、中人、上智是也。聖人言性之品亦有三：可上、可下、不移是也。黃帝生而神靈，幼而徇齊；文王在母不憂，在師不煩；后稷不坼不副，克岐克嶷，謂上智矣。齊桓公以管仲輔之則理，以易牙輔之則亂。子夏出，見紛華而悅入，聞仁義而樂之，謂中人矣。越椒之生，熊虎之狀，叔魚之生，谿壑之心,GJTS-XXD,古今圖書集成·學行典,167
性,子思曰：唯天下至誠為能盡其性，能盡其性，則能盡人之性，能盡人之性，則能盡物之性，能盡物之性，則可以贊天地之化，育可以贊天地之化，育則可以與天地參矣。其次致曲，曲能有誠，誠則形，形則著，著則明，明則動，動則變，變則化，惟天下至誠為能化聖人，知人之性皆善，可以循之不息，而至於聖也。故制禮以節之，作樂以和之，安於和樂，樂之本也。動而中禮，禮之本也。故在車則聞和鸞之聲，行步則聞佩玉之音，無故不廢琴瑟，視聽、言行循禮而動。所以教人忘嗜欲，而歸性命之道也。道者至誠也，誠而不息則虛，虛而不息則明，明而不息則照，天地而無遺非他也。此盡性命之道也。哀哉人皆可以及乎此,GJTS-XXD,古今圖書集成·學行典,277
性,人之道也。誠之者，擇善而固執之者也。修是道而歸其本者，明也，教也者，則可以教天下矣。顏子其人也，道也者，不可須臾離也。可離非道也。《說者》曰：其心不可須臾動焉。故也動則遠矣。非道也，變化無方，未始離於不動故也。是故君子戒慎乎其所不睹；恐懼乎其所不聞；莫見乎隱，莫顯乎微。故君子慎其獨也。《說者》曰：不睹之睹，睹莫大焉；不聞之聞，聞莫甚焉。其心一動，是不睹之睹，不聞之聞也。其復之不遠矣。故君子慎其獨。慎其獨者，守其中也。問曰：昔之註解《中庸》者，與生之言皆不同，何也。曰：彼以事解者也，我以心通者也。曰：彼亦通於心乎。曰：吾不知也。曰：如生之言，修之一日則可以至於聖人乎。,GJTS-XXD,古今圖書集成·學行典,286
性,荀子言：人性惡。揚子言：人性善惡混。曰喜、曰哀、曰懼、曰惡、曰欲、曰愛、曰怒，夫七者，情也，情出於性也。夫七情中，愛者、怒者，生而自能，是二者性之根惡之端也。乳兒見乳，必拏求，不得即啼，是愛與怒與兒俱生也。夫豈知其五者焉，既壯，而五者隨而生焉，或有、或亡、或厚、或薄，至於愛怒，曾不須臾與乳兒相離而至於壯也。君子之性、愛、怒淡然不出於道中人，可以上下者，有愛拘於禮，有怒懼於法也。世有禮法，其有踰者，不敢恣其情世，無禮法亦隨而熾焉。至於小人，雖有禮法而不能制，愛則求之，求之不得，即怒，怒則亂。故曰愛怒者，性之本，惡之端，與乳兒俱生，相隨而至於壯也。凡言情性之善者，多引舜、禹言，不善者，多引丹朱、商均。夫舜、禹二君子，生人已來如二君子者，凡有幾人不可引以為喻，丹朱、商均為堯、舜子，夫生於堯舜之世，被其化皆為善人，況生於其室，親為父子，烝不能潤，灼不能熱，是其惡與舜、禹之善等耳。天止一日月耳，言光明者，豈可以為喻。人之品類，可與上下者眾，可與上下之性、愛、怒居多，愛怒者，惡之端也。荀言人之性惡比於二子，荀得多矣。,GJTS-XXD,古今圖書集成·學行典,459
性,白居易噫下自人上達君，咸德以慎立，而性由習分，習則生常，將俾夫善惡區別，慎之在始，必辨乎是非、糾紛。原夫性相近者，豈不以有教無類，其歸於一揆。習相遠者，豈不以殊途異致，乃差於千里。昏明波注導，為愚智之源邪。正岐分開，成理亂之軌，安得不稽其本，謀其始，觀所由察，所以考成敗而取舍，審臧否而行止。俾流遁者返迷途於騷人，積習者遵要道於君子，且夫德莫德於老氏。乃曰：道是從矣，聖莫聖於宣尼。亦曰：非生知之，則知德在修身。將見素而抱朴，聖由志學，必切問而近思，在乎積藝業於黍累，慎言行於毫釐。故得其門，志彌篤兮。性彌近矣。由其徑習愈精兮。道愈遠，而其旨可顯，其義可舉，勿謂習之近，徇跡而相背重阻，勿謂性之遠，反真而相去幾許，亦猶一源派別。隨渾澄而或濁或清，一氣脈分任。吹喣而為寒為暑，是以君子稽古於時，習之初辨惑於成性之所，然則性者，中之和，習者，外之徇中和，思於馴致外徇誡於妄進，非所習而習則性傷，得所習而習則性順。故聖與狂由乎。念與罔念福與禍在乎。慎與不慎，慎之義莫匪乎。率道為本，見善則遷觀炯，誡於既往審進退於未然，故得之則至性大，同若水濟水也。失之則眾心不等，猶面如面焉。習性之說，吾將以為教先。,GJTS-XXD,古今圖書集成·學行典,497
性,習者物之遷，以動為主；性者生之質，以靜為君。運情有同於鎔鑄，通志亦比夫耕耘，或定心以純一，或逐境而糾紛。故定心者若疏源而自得，逐境者猶理絲而又棼。且物之惑人無窮，人之徇物無已。近之則歸於正性；遠之則滅於天理。雖真妄之多端，諒御用而由己。至若習於所是，則孟母之訓子，其居也，初闤闠之是鄰，遂賈鬻而無恥，及夫，又徙於學徒，示以墳史，卒能振文行以標名，鬱古今而播美，豈不以性相近而習之至矣。又若效之而非，則壽陵之從師。其故也等。善行之無轍，見大道之甚夷，及夫邯鄲之學，匍匐於茲，既所能之未盡，終故步而莫追，豈不以習相遠而性亦失之。固宜人定其情，物安其所，苟欲遷性習以交喪，易賢愚之攸處，則舍於己而效於人，學彌得而性彌阻，述而莫息亦莫之，禦是非乖理而亦徇。未若習慎而委順，勿牽外以概名，在執中而克慎，欽若奧旨，聞諸古先習之。則善道可進守之，則至理自全茲義也。智所不染，愚亦難遷，儻中庸之可甄，願斯焉而取焉。,GJTS-XXD,古今圖書集成·學行典,399
性,木之氣盛則金之氣衰。故仁常多而義常少，金之氣盛則木之氣衰。故義常多而仁常少。若此者，氣質之性有善惡也。曰：既言氣質之性有善惡，則不復有天地之性矣。子思子又有未發之中，何也。曰：性固為氣質所雜矣。然方其未發，中心湛然，物欲不生則氣雖偏而理自正，氣雖昏而理自明，氣雖有贏乏而理則無勝。負及其感物而動，則或氣動而理隨之，或理動而氣挾之，由是至善之理聽命於氣，善惡由之而判矣。此未發之前，天地之性純粹至善。而子思子之所謂中也。《記》曰：人生而靜，天之性也。程子曰：其本也，貞而靜，其未發也。五性具焉，則理固無寂感而靜則其本也。動則有萬變之不同焉。愚嘗以是而質之先師矣。曰：未發之前，氣不用事，所以有善而無惡至哉言乎。,GJTS-XXD,古今圖書集成·學行典,304
性,王鏊秉之問於拙叟曰：自昔言性者多矣，至孟子而定，至程子、朱子、而明後世，言性者不能易也。子亦有異聞乎。曰：無以異也。子思子曰：天命之謂性記。曰：人生而靜天之性也。《易》曰：繼之者善也，成之者性也，是皆性善之謂也。吾又何言乎。曰：性吾知其善也，其所以善吾不知也，子其有以喻之。曰：而欲知而之性之善乎。盍反而內觀乎。寂然不動之中而有至虛至靈者，存焉湛乎。其非有也，窅乎其非無也。不墮於中，邊不雜於聲臭，當是時也。善且未形而惡有所謂惡者哉。惡有所謂善惡混者哉。惡有所謂三品者哉。曰,GJTS-XXD,古今圖書集成·學行典,237
仁,元者善之長也。元者，生物之始，天地之德，莫先於此。故於時為春，於人則為仁，而眾善之長也。朱子曰：元亨利貞，皆善也；而元乃為四者之長，是善端初發處也。又曰：萬物之生，天命流行，自始至終，無非此理；但初生之際，淳粹未散，尢易見耳。只如元亨利貞皆是善，而元則為善之長，亨利貞皆是那裡來。仁義禮智亦皆善也，而仁則為萬善之首，義禮智皆從這裡出耳。又曰：仁是惻隱之母，惻隱是仁之子。又仁包義禮智三者，仁是長兄，管屬得義禮智，故曰仁者善之長。又君子體仁，足以長人。體法於乾之仁，乃為君長之道，足以長人也。體仁，體元也。比而效之，謂之體。東萊呂氏曰：仁者，人也，合而言之道也。只為人不能合，故必比而效之，執柯伐柯，其則不遠，比而效之之謂也。進齋徐氏曰：體者，以身法之也。仁乃天地生物之心。君子能體之，以身則念，念皆仁，而有博施濟眾之功，故足以長人，如克長克君之類是也。,GJTS-XXD,古今圖書集成·學行典,376
仁,夫事親仁之實，從兄義之實，仁之於父子，義之於君臣，有親然後有兄弟，有父子，然後有君臣，此先仁後義之體也。仁人之安宅，義人之正路，由其宅然後至於路，此先仁後義之用也。故曰仁者義之本。溫良者仁之本，敬慎者仁之地，寬裕者仁之作，孫接者仁之能，故曰順之體也。仁必有義，義未必有仁。仁者天之尊爵，故得仁則尊，得義則止於強也。春作夏長，仁也。劉氏曰：春作夏長，天地生物之仁也。仁者仁此者也。此字指孝而言也。嚴陵方氏曰：孝既為德之本，故仁非仁於孝，不足以為仁之德。,GJTS-XXD,古今圖書集成·學行典,225
仁,呂氏曰：安仁、利仁、強仁，三者之功同歸於仁，而其情則異，此堯、舜性之，湯、武身之，五霸假之，所以異也。桓公九合諸侯，一匡天下，雖湯、武之舉，不過乎是，而其情則不同，故其仁未可知也。過者，人所避有不幸而致焉。周公使管叔以殷畔，過於愛兄而已；孔子對陳司敗，以昭公知禮，過於諱君而已，皆出乎情而其仁可知也。道非仁不立，義非人不行。凡人之舉，動必右先而後左隨之，故曰仁右道左。又子言之，仁有數，義有長短大小，中心憯怛，愛人之仁也。率法而強之，資仁者也。《詩》云：豐水有，武王豈不仕。詒厥孫謀，以燕翼子。數世之仁也。《國風》曰：我今不閱，皇恤我後，終身之仁也。仁有數言行仁之道非止一端，蓋為器重為道遠，隨其所舉之多寡，所至之遠近,GJTS-XXD,古今圖書集成·學行典,309
仁,比干之死，皆得以仁名之。語仁之盡，則堯、舜其猶病，諸此仁所以取數之多也。馬氏曰：仁之道，自其本而言之，仁在我也。在我者易以勉，自其仁之成名而言之，唯中心安仁者能之，則是勉於仁者，蓋亦難矣。子曰：中心安仁者，天下一人而已矣。《大雅》曰：德輶如毛，民鮮克舉之。我儀圖之，惟仲山甫舉之，愛莫助之。《小雅》曰：高山仰止，景行行止。子曰：《詩》之好仁如此，鄉道而行，中道而廢，忘身之老也不知年數之不足也。俛焉日有孳孳，斃而后已。應氏曰：前章言仁重且遠，而人不可以全責，此又總敘而勸勉之。嚴陵方氏曰：高山出雲，故澤加於民，民賴而仰之，景行當於道。故德加於民，民傚而行之。詩人思高山之可仰，景行之可行，非好仁者疇。或能之忘身之老者，即所謂不知老之將至是也。子曰,GJTS-XXD,古今圖書集成·學行典,323
仁,仁之難成久矣。人人失其所好，故仁者之過易辭也。子曰：恭近禮，儉近仁，信近情。敬讓以行，此雖有過，其不甚矣。夫恭寡過，情可信，儉易容也，以此失之者，不亦鮮乎。《詩》云：溫溫恭人，維德之基。仁之難成，私欲閒之也。私意行，則所好非所當好，故曰失其所好也。苟志於仁，雖或有過，其情則善，故不待多言而可辨，故曰易辭也。恭、儉、信，三者未足以為仁，而亦行仁之資，曰不甚，曰鮮，皆勉人致力於此，可以由此寡過而進德也。又君子恭儉以求役仁。嚴陵方氏曰：仁不止於恭儉，恭儉可以為仁之用而已。又子言之，君子之所謂仁者，其難乎。《詩》云：凱弟君子，民之父母。馬氏曰：所謂仁者其難乎。言仁之難，其成也嚴，有以致其尊愛，有以致其親，然後為功之成也。,GJTS-XXD,古今圖書集成·學行典,310
仁,謹翕不爭，好善敦倫，無傷惡之心，無隱忌之志，無嫉妒之氣，無感愁之欲，無險詖之事，無辟違之行，故其心舒，其志平，其氣和，其欲節，其事易，其行道，故能平易和理而無爭也，如此者，謂之仁。,GJTS-XXD,古今圖書集成·學行典,90
仁,先王之治，上順天時，下養萬物，草木、昆蟲不失其所。獺未祭魚不施網罟；豺未祭獸不修田獵；鷹隼未擊不張罻羅；霜露未霑不伐草木。草木有生而無識；鳥獸有識而無知。猶施仁愛以及之，奚況生人而不愛之乎。故君人者其仁如春，其澤如雨，德潤萬物則人為之死矣。昔太王居邠而人隨之，仁愛有餘也；夙沙之君而人背之，仁愛不足也。仁愛附人堅於金石，金石可銷而人不可離，故君者壤也，人者卉木也，未聞壤肥而卉木不茂，君仁而萬人不盛矣。,GJTS-XXD,古今圖書集成·學行典,201
仁,疾痛痾癢，皆不相干，此四體之不仁也。故博施濟眾乃聖人之功用，仁至難言，故止曰：己欲立而立人，己欲達而達人。能近取譬可謂仁之方也。已欲令如是，觀仁可以得仁之體。說見論語，搏施濟眾乃聖人之功用，子貢以是言仁未識仁之體，夫子告之，使知人之欲無異。己之欲施於人者，亦猶施於己。近取諸身而譬之於人，則得求仁之術，即此可見仁之體也。朱子曰：博施濟眾，是就事上說，卻不就心上說。夫子所以提起正是就心，上指仁之本體而告之。又曰博施濟眾固仁之極功，但只乍見孺子將入井時，有怵惕惻隱之心亦便是仁，此處最好看。萬物之生意最可觀，此元者善之長也。斯所謂仁也。,GJTS-XXD,古今圖書集成·學行典,267
仁,五常又總於仁，所以孔孟只教人求仁。求仁只是主敬，求放心，若能如此，道理便在這裡。或問：存得此心，便是仁。曰：且要存得此心，不為私欲所勝，遇事每每著精神照管，不可隨物流去，須要緊緊守著。若常存得此心，應事接物，雖不中不遠。思慮紛擾於中，都是不能存此心。此心不存，合視處也不知視，合聽處也不知聽。或問：莫在於敬否。曰：敬非別是一事，常喚醒此心便是。人每日只鶻鶻突突過了，心都不曾收拾得在裡面。又曰：仁雖似有剛直意，畢竟本是箇溫和之物。但出來發用時有許多般，須得是非、辭遜、斷制三者，方成仁之事。及至事定，三者各退，仁仍舊溫和，緣是他本性如此。人但見有是非、節文、斷制，卻謂都是仁之本意，則非也。春本溫和，故能生物，所以說仁為春。或曰：存得此心，即便是仁。曰：此句甚好。但下面說合於心者為之，不合於心者勿為，卻又從義上去了，不干仁事。今且只以孟子仁，人心也；義，人路也，便見得仁義之別。蓋仁是此心之德；纔存得此心，即無不仁。如說克己復禮，亦只是要得私欲去後，此心常存耳，未說到行處也。纔說合於心者行之，便侵過義人路底界分矣。然義之所以能行,GJTS-XXD,古今圖書集成·學行典,466
仁,仁則渾然。分而言之，仁主乎愛；合而言之，包是三者。或問：仁有生意，何如。曰：只此生意。心是活物，必有此心，乃能知辭遜；必有此心，乃能知羞惡；必有此心，乃能知是非。此心不生，又烏能辭遜、羞惡、是非。且如春之生物也，至於夏之長，則是生者長；秋之遂，亦是生者遂；冬之成，亦是生者成也。百穀之熟，方及七八分，若生者不喪，須及十分。收而藏之，生者似息矣，只明年種之，又復有生。諸子問仁不同，而今曰愛之理云者，克己復禮，亦只要存得此愛，非以克己復禮是仁。友其士之仁者，事其大夫之賢者，亦只是要見得此愛。其餘皆然。問愛之理，心之德。曰：理便是性。緣裡面有這愛之理，所以發出來無不愛。程子曰：心如穀種，其生之性，乃仁也。生之性，便是愛之理也。公之為仁，公不可與仁比並看。公只是無私，纔無私，這仁便流行。程先生云,GJTS-XXD,古今圖書集成·學行典,347
仁,惟公為近之，卻不是近似之近。纔公，仁便在此，故云近。猶云知所先後，則近道矣，不是道在先後上，只知先後，便近於道。如去其壅塞，則水自流通。水之流通，卻不是去壅塞底物事做出來。水自是元有，只被塞了，纔除了塞便流。仁自是元有，只被私意隔了，纔克去己私，做底便是仁。賀孫云：公是仁之體，仁是理。曰：不用恁地說，徒然不分曉。只是要無私，無私則理無或蔽。今人喜也是私喜，怒也是私怒，哀也是私哀，懼也是私懼，愛也是私愛，惡也是私惡，欲也是私欲。苟能克去己私，廓然大公，則喜是公喜，怒是公怒，哀、懼、愛、惡、欲，莫非公矣。此處煞係利害。顏子所受於夫子，只是克己復禮為仁。讀書最忌以己見去說，但欲合己見，不知非本來旨意。須是且就他頭說，說教分明；有不通處，卻以己意較量。胡五峰云：人有不仁，心無不仁。此說極好。人有私欲遮障了,GJTS-XXD,古今圖書集成·學行典,353
仁,不見這仁，然心中仁依舊只在。如日月本是光明，雖被雲遮，光明依舊在裡。又如水被泥土塞了，所以不流，然水性之流依舊只在。所以克己復禮為仁，只是克了私欲，仁依舊只在那裡。譬如一箇鏡，本自光明，只緣塵，都昏了。若磨去塵，光明只在。問：遺書中取醫家言仁。又一段云：醫家以不識痛癢為不仁。又以不知覺、不識義理為不仁，又卻從知覺上說。曰：覺是覺於理。問：與上蔡說同異。上蔡說覺，纔見此心耳。問：南軒云：上蔡說覺，與佛家不同。曰：上蔡云：自此心中流出。與佛亦不大段異。今說知痛癢，能知覺，皆好。只是說得第二節，說得用。須當看，如何識痛癢。血脈從何而出。知覺從何而至。某云：若不究見原本，卻是不見理，只說得氣。伊川言穀種之性一段，最好。問：如何是滿腔子皆惻隱之心。曰：腔，只是此身裡虛處。問,GJTS-XXD,古今圖書集成·學行典,336
仁,仁者以萬物為一體，如事至物來，皆有以處之。如事物未至，不可得而體者，如何。曰：只是不在這裡。然此理也在這裡，若來時，便以此處之。問：惻隱之心，如何包得四端。曰：惻隱便是初動時，羞惡、是非、恭敬，亦須是這箇先動一動了，方會恁地只於動處便見。譬如四時，若不是有春生之氣，夏來長箇甚麼。秋時又把甚收。冬時又把甚藏。元者，乃天地生物之端。易言：大哉乾元。萬物資始。至哉坤元。萬物資生。乃知元者，天地生物之端倪也。元者生意；在亨則生意之長，在利則生意之遂，在貞則生意之成。若言仁，便是這意思。仁本生意，乃惻隱之心也。苟傷著這生意，則惻隱之心便發。若羞惡，也是仁去那義上發；若辭遜，也是仁去那禮上發；若是非，也是仁去那智上發。若不仁之人，安得更有義禮智。問：程子曰：敬以直內，義以方外,GJTS-XXD,古今圖書集成·學行典,336
仁,都無滋味。若道理只是如此看，又更做甚麼。所以只見不長進，正緣看那物事沒滋味。又問：莫是帶那上文公字說否。恕與愛本皆出於仁，然非公則安能恕。又問：愛只是合下發處便愛，未有以及物，恕則方能推己以及物否。曰：仁之發處自是愛，恕是推那愛底，愛是恕之所推者。若不是恕去推，那愛也不能及物，也不能親親仁民愛物，只是自愛而已。若裡面元無那愛，又只推箇甚麼。如開溝相似，是裡面元有這水，所以開著便有水來。若裡面元無此水，如何會開著便有水。若不是去開溝，縱有此水，也如何得他流出來。愛，水也；開之者，恕也。問：仁之道，只消道一公字。公是仁之理，公而以人體之,GJTS-XXD,古今圖書集成·學行典,269
仁,天地以生物為心者也。而人物之生又各得，夫天地之心以為心者也。故語心之德，雖其總攝貫通無所不備，然一言以蔽之，則曰：仁而已矣，請試詳之。蓋天地之心其德有四，曰：元、亨、利、貞。而元無不統其運行焉，則為春夏秋冬之序。而春生之氣無所不通，故人之為心，其德亦有四，曰：仁、義、禮、智。而仁無不包其發用焉，則為愛恭宜別之情，而惻隱之心無所不貫。故論天地之心者則曰：乾元、坤元。,GJTS-XXD,古今圖書集成·學行典,183
仁,不可以愛為仁者，非與。曰：不然。程子之所謂以愛之發而名仁者也。吾之所論以愛之理而名仁者也。蓋所謂情性者，雖其分域之不同，然其脈絡之通各有攸屬者，則曷嘗判然離絕而不相管哉。吾方病夫學者誦程子之言而不求其意，遂至於判然離愛而言仁，故特論此以發明其遺意，而子顧以為異乎。程子之說不亦誤哉。或曰：程氏之徒言仁多矣。蓋有謂愛非仁而以萬物與我為一，為仁之體者矣，亦有謂愛非仁而以心有知覺釋仁之名者矣。今子之言若是然，則彼皆非與。曰：彼謂物我為一者可以見仁之無不愛矣，而非仁之所以為體之真也。彼謂心有知覺者，可以見仁之包乎智矣，而非仁之所以得名之實也。觀孔子答子貢博施濟眾之問，與程子所謂覺不可以訓仁者，則可見矣，予尚安得復以此而論仁哉。抑汎言同體者使人含糊昏緩而無警切之功，其弊或至於認物為己者有之矣，專言知覺者使人張皇迫躁而無沈潛之味，其弊或至於認欲為理者有之矣，一忘一助二者蓋胥失之而知覺之云者，於聖門所示、樂山能守之氣象尢不相似，予尚安得復以此而論仁哉。因并記其語作仁說。,GJTS-XXD,古今圖書集成·學行典,433
仁,程子言仁，本末甚備，今撮其大要，不過數言。蓋曰：仁者，生之性也，而愛其情也，孝弟其用也，公者所以體仁，猶言克己復禮為仁也。學者於前三言者，可以識仁之名義於後一言者，可以知其用力之方矣。今不深考其本末指意之所在，但見其分別性情之異，便謂愛之與仁了無干涉，見其以公為近仁，便謂直指仁體最為深切，殊不知仁乃性之德，而愛之本因其性之有仁，是以其情能愛，但或蔽於有我之私，則不能盡其體用之妙，惟克己復禮，廓然大公。然後此體渾全此，用昭著動靜本末血脈貫通耳。程子之言意蓋如此，非謂愛之與仁了無干涉也。非謂公之一字便是直指仁體也。由漢以來，以愛言仁之弊，正為不察性情之辨而遂以情為性耳。今欲矯其弊，反使仁字汎然無所歸宿，而性情遂至於不相管，可謂矯枉過直，是亦枉而已矣。其弊將使學者終日言仁而實未嘗識其名義，且又并與天地之心、性情之德而昧焉。竊謂程子之意必不如此。又再讀別紙所示三條，竊意高明。雖已灼知舊說之非而此所論者，差之毫忽之閒，或亦未必深察也。,GJTS-XXD,古今圖書集成·學行典,418
仁,某所謂仁者，天地生物之心，而人物之所得以為心，此雖出於一時之臆見，然竊自謂正發明得天人無閒斷處，稍似精密若看得破，則見仁字與心字渾然一體之中，自有分別毫釐有辨之際，卻不破碎。又仁無不統，故惻隱無不通，此正是體用不相離之妙，若仁無不統而惻隱有不通，則體大用小，體圓用偏矣。觀謝子為程子所難，直得面赤汗下，是乃所謂羞惡之心者。而程子指之曰：只此便是惻隱之心則可見矣。又知覺言仁程子已明言其非，蓋以知覺言仁只說得仁之用，而猶有所未盡，不若愛字卻說得仁之用，平正周遍也。又人之本心無有不仁。但既汨於物欲而失之，便須用功親切方可復得其本心之仁。故前書有仁是用功親切之效之說，以今觀之，只說得下一截，心是本來完全之物，又卻只說得上一截。然則兩語非有病，但不圓耳。若云心是貫通始終之物，仁是心體本來之妙汨於物欲，則雖有是心而失其本然之妙，惟用功親切者為能復之。如此則庶幾近之矣。孟子之言固是渾然，然人未嘗無是心而或至於不仁，只是失其本心之妙而然耳。然則仁字、心字亦須略有分別，始得記得李先生說孟子言仁人心也。不是將心訓仁字，此說最有味。,GJTS-XXD,古今圖書集成·學行典,461
仁,所疑荷批誨，今皆已釋然。蓋仁者心有知覺，謂知覺為仁則不可，知覺卻屬智也。理一而分殊，愛有差等，殊與差等品節之卻屬禮，施之無不得其宜，卻屬義義也。禮也、智也、皆仁也。惟仁可以包夫三者，然所以得名，各有界分，須索分別，不然混雜為一，孰為仁。孰為智。曰：仁字之說，甚善要之，須將仁、義、禮、智作一處看，交相參照，方見疆界分明，而疆界分明之中卻自有貫通總攝處。是乃所謂仁包四者之實也。近年學者專說仁字而於三者不復致思，所以含糊溟涬，動以仁包四者為言而實不識，其所以包四者之果何物也。今得尊兄精思明辨，如此學者益有賴矣。,GJTS-XXD,古今圖書集成·學行典,255
仁,公則無情，仁則有愛。公字屬理，仁字屬人，克己復禮，不容一毫之私，豈非公乎。親親仁民而無一物之不愛，豈非仁乎。以此推之，意亦可見。,GJTS-XXD,古今圖書集成·學行典,64
仁,問四德之元猶五常之仁云云，絅謂偏言一事，仁之用也。專言四者仁之體也。仁之用莫若愛仁之體，則愛有所不能盡，必包四者論之，而後仁之體可見。曰：仁之一事乃所以包四者，不可離其一事而別求兼，四者之仁也。,GJTS-XXD,古今圖書集成·學行典,97
仁,程子曰：天地之大德曰生，天地絪縕，萬物化醇生之謂性。萬物之生意最可觀。此元者善之長也。斯所謂仁也。又曰：非仁則無以見天地。仁者以天地萬物為一體，莫非我也。如其皆我，何所不盡。不能有諸己，則其與天地萬物豈特相去千萬而已哉。自古不曾有人解仁字之義，須是道與他分別出五常，若只是兼體，卻只有四也，且譬一身仁頭也。其他四端，手足也。至如《易》雖言元者善之長，然亦須通四德以言之。仁者必愛指愛為仁則不可不仁者，無所知覺指知覺為仁則不可。觀物於靜中，皆有春意，切脈最可體仁。觀雞雛亦可觀仁。仁之道，要之只消道一公字。公只是仁之理，不可將公便喚作仁。公而以人體之，故為仁。只為公則物我兼照，故仁所以能恕，所以能愛。恕則仁之施，愛則仁之用。人之一肢病不知痛癢，謂之不仁,GJTS-XXD,古今圖書集成·學行典,326
仁,仁也。若以敬直內則便不直矣。行仁義豈有直乎。必有事焉而勿正，則直矣。夫能敬以直內義以方外，則與物同矣，故曰敬義立而德不孤。是以仁者無對放之東海而準，放之西海而準，放之南海而準，放之北海而準。醫家言四體不仁，最能體仁之名也。張子曰：虛者仁之原禮，義者仁之用。虛則生仁，仁在理以成之。敦厚虛靜仁之本，敬和接欲仁之用。龜山楊氏曰：論語言仁處皆仁之方也若正所謂仁，則未之嘗言也。故曰：子罕言利與命與仁，要道得親切唯，孟子言仁人心也最為親切。上蔡謝氏曰：心者何也。仁是已仁者何也。活者為仁，死者為不仁。今人身體麻痹不知痛癢，謂之不仁。桃杏之核可種而生者，謂之桃仁、杏仁言。有生之意推此仁可見矣。問：一日靜坐，見一切事平等，皆在我和氣中，此是仁否。曰：此只是靜中工夫,GJTS-XXD,古今圖書集成·學行典,327
仁,只是心虛氣平也。須是應事時有此氣象方好。仁者天之理非杜撰也，故哭死而哀，非為生也；經德不回，非干祿也；言語必信，非正行也，天理當然而已矣。當然而為之，是為天之所為也。聖門學者，大要以克己為本，克己復禮，無私心焉則天矣。和靖尹氏曰：鮑某嘗問伊川仁者愛人，便是仁乎。伊川云：愛人，仁之事耳。焞時侍坐，歸因取《論語》中說仁事，致思久之，忽有所得。遂見伊川，請益曰：某以仁惟公可盡之。伊川沈思久之，云：思而至此，學者所難及也，天心所以至，仁者惟公耳。人能至公便是仁。謝收嘗問學於伊川，伊川云：學之大無如仁，汝謂仁是如何。謝久之無入，處一日，再問：愛人是仁否。伊川云：愛人乃仁之端，非仁也。謝收去，焞因曰：某謂仁者公而已。伊川云：何謂也。焞曰：能好人能惡人。伊川云：善涵養不易，見得到此。,GJTS-XXD,古今圖書集成·學行典,339
仁,心體本自弘毅，不弘者蔽之也，不毅者累之也，故燭理明則私欲自不能蔽累，私欲不能蔽累則自無不弘毅矣。弘非有所擴而大之也，毅非有所作而強之也，蓋本分之內不加毫末焉。曾子弘毅之說為學者言，故曰不可以不弘毅，此曾子窮理之本真，見仁體而後有是言。學者徒知不可不弘毅，不知窮理而惟擴而大之，以為弘作而強之，以為毅是亦出於一時意氣之私，其去仁道尚遠也。此實公私義利之辨，因執事之誨而并以請正。,GJTS-XXD,古今圖書集成·學行典,188
仁,來書云：韓昌黎博愛之謂仁一句，看來大段不錯，不知宋儒何故非之。以為愛自是情，仁自是性，豈可以愛為仁。愚意則曰性即未發之情，情即已發之性，仁即未發之愛，愛即已發之仁，如何。喚愛作仁，不得言愛，則仁在其中矣。孟子曰惻隱之心，仁也。周子曰愛曰仁，昌黎此言與孟周之旨無甚差別，不可以其文人而忽之也，云云。博愛之說本與孟、周之旨無大相遠。樊遲問仁，子曰：愛人，愛字何嘗不可謂之仁歟。昔儒看古人言語，亦多有因人重輕之病，正是此等處耳。然愛之本體固可謂之仁，但亦有愛得是與不是者，須愛得是方是愛之本體，方可謂之仁。若只知博愛而不論是不是，亦便有差處。吾嘗謂博字不若公字為善，大抵訓釋字義亦只是得其大概，若其精微奧蘊，在人思而自得，非言語所能喻。後人多有泥文著相，專在字眼上穿求，卻是心從法華轉也。,GJTS-XXD,古今圖書集成·學行典,341
仁,宋邵雍仁者難逢思有常，平居切勿恃何妨。爭先路徑機關惡，近後語言滋味長。爽口物多須作病，快心事過必為傷。與其病後能求藥，不若病前能自防。羅從彥不聞雞犬鬧桑麻，仁宅安居是我家。耕種情田勤禮義，眼前風物任繁華。,GJTS-XXD,古今圖書集成·學行典,102
仁,鄭曉《古言論語》：中聖人答為仁之問，惟克己復禮，章是求仁直截工夫其告仲弓，子貢、樊遲諸子皆隨機應答，接引語，所謂因材而篤也。克己復禮無他，只非禮勿視，聽言動是，已此工夫最易最難，非是去了非禮別有一禮己禮一也。禮在己中，己在禮中，己去則禮完矣。視聽言動，無非禮即喜怒哀樂之中節，即所謂動容周旋中禮。約禮即復禮，諸家註約禮處更詳之。《西疇常言》：士有寬餘，義當軫念窮乏，然孰能遍愛之哉。骨肉則論服屬戚疏，交朋則計情義厚薄以次，及之如力所不逮，亦勿彊也。崔銑《庸書》,GJTS-XXD,古今圖書集成·學行典,230
義,明張居正命不可必，可必者，義也。命之所在，雖聖人有所不能違。義之所在，雖造物有所不可奪。韓子曰：禍與福存乎天，賢、不肖在乎我。在我者，我將勉焉；在天者，我何知哉。是故孔子不以厄易其聖；顏淵不以窮易其仁；伯夷、叔齊不以餓且死棄其義。衡且擊之，彼將安之，升且沈之，彼將順之。是故得之不喜，喪之不戚，生之不貪，夭之不怒。彼其視富貴、福澤、貧賤、憂戚，如波濤之於巨石也。豈以其紛然者動於中哉。是所謂義也。孔子曰：富而可求也，雖執鞭之士，吾亦為之。如不可求，從吾所好。然哉雖聖人固亦惟知有義而已。彼蒙蒙瞶瞶者，固將行險以僥倖，而狷忿之流又不達順，受之正屑屑焉。與造物者較其多寡，責其期效不得，則憤怨熱中，屈原以之自沈，賈誼以之哭泣，申徒狄鮑焦之流，負石蹈海而不悟。是何異以蠡測海，以丈度天欲以區區之義上干造化之運不亦誤乎。是故學者亦惟循吾義而己，至於命，非所可語也。,GJTS-XXD,古今圖書集成·學行典,378
禮,宋陳普先儒曰：天專言之則道也。又曰：天即理也。夫以形體而言，謂之天，以主宰而言，謂之帝，其實即一自然之道體也。秩者，品位之次序也。朱子曰：禮之為體，雖嚴而皆出於自然之理。所謂天秩有禮者也。禮者，聖人之所制，而實皆天則之當然；天理之自然；天道之本然。聖人不過循之而已。舜之無為，禹之無事，文王之不知、不識，順帝之則，皆此事也。有者天理之所本有，當有人心之同然。非本無此理，而獨出於聖人之所作為者也。夫禮即道，妙體居用，先非人為而始有，皆天秩之當然。莫高覆幬之形一，原從出實，敘節文之禮，萬善皆全。聞之帝，則之中無在不然。王道之行，以斯為美，燦然截然，和以為貴。主是張是，命之不已，禮之秩也。豈獨出於聖人。性所有焉，一皆本於自然。主宰為帝。性情曰乾，心則人心之妙，體皆道體之全。不已文王常在左右，何言孔子，初無後先，禮之制也。初不在我，理之因也，皆自於天。天矣無私，乃物類之太初太始，截然有序，為人倫之三百三千茲，蓋皇矣。臨下辨上，下之等差，高而聽卑，定尊卑之位次，本原已具於定，則毫髮不容於小智。父子君臣，皆大學之當。,GJTS-XXD,古今圖書集成·學行典,458
禮,止爵齒昭穆，本中庸之不離有者，其初非彊，而有自然之理，當知所自高也、明也，渾然太極之純，全品斯節斯同，是一初之賦，畀大抵天理，流行散作。蒸民之則，聖人制作，初非有意之私，一事一理不造之妙，造五品五教，無為之至。為欲識制度、品節文章之本，當歌出王遊衍文王之詩，孝子忠臣，天理素定，尊君嚴父，天威莫欺。本然定者之謂秩有者，生民之秉彝，敬主於心，隱若運行之不已，讓形於外，顯然道理之相推，孰不謂衣裳之制垂，自黃唐玉帛之儀，修於虞夏，夫子教人鄉黨朝聘周公體國禘嘗郊社，豈知萬殊一本有素定之裁制。百聖群賢，非妄為之虛假禮焉。所謂體焉人也，實皆天也。,GJTS-XXD,古今圖書集成·學行典,269
禮,蘇軾三代之衰，至於今且數千載，豪傑有意之主，博學多識之臣，不可以勝數矣，然而禮廢樂墜，則相與咨嗟發憤而卒於無成者，何也。是非其才之不逮，學之不至，過於論之太詳，畏之太甚也。夫禮之初，始諸人情，因其所安者，而為之節文，凡人情之所安而有節者，舉皆禮也，則是禮未始有定論也。然而不可以出於人情之所不安，則亦未始無定論也。執其無定以為定論，則塗之人皆可以為禮。今儒者之論則不然，以為禮者，聖人之所獨尊，而天下之事最難成者也。牽於繁文，而拘於小說，有毫毛之差，則終身以為不可。論明堂者，惑於《考工》、《呂令》之說；議郊廟者，泥於鄭氏、王肅之學。紛紛交錯者，累歲而不決。或因而遂罷，未嘗有一人果斷而決行之。此皆論之太詳而畏之太甚之過也。夫禮之大意，存乎明天下之分，嚴君臣、篤父子、形孝弟而顯仁義也。,GJTS-XXD,古今圖書集成·學行典,343
禮,今不幸去聖人遠，有如毫毛不合於三代之法，固未害其為明天下之分也，所以嚴君臣、篤父子、形孝弟而顯仁義者猶在也。今使禮廢而不修，則君臣不嚴，父子不篤，孝弟不形，仁義不顯，反不足重乎。昔者西漢之書，始於仲舒，而至於劉向，悼禮樂之不興，故其言曰：禮以養人為本。如有過差，是過而養人也。刑罰之過，或至殺傷。今吏議法，筆則筆，削則削，而至禮樂則不敢。是敢於殺人，而不敢於養人也。而范以為樂非夔、襄而新音代作,GJTS-XXD,古今圖書集成·學行典,197
義,除去天地之害，謂之義。馬氏曰：不求其所欲而得之者，有以興其利也。有以興其利，而其害不可以不去，則又率之以除去天地之害，謂之義。孟子曰：驅虎、豹、犀、象而遠之，而天下大悅。周官鳥獸之害人者，莫不有職，凡以此而已。,GJTS-XXD,古今圖書集成·學行典,105
義,抱義而處。居則守義。其行本方，立義，同而進，不同而退。謂所本者，必方正；所立者，必得其宜也。同於為義則進而從之，不同則退而避之。為賓者，謹其進退之節，義之道也。嚴陵方氏曰：坐賓黨於陰之地，以賓者接人，以義故也。,GJTS-XXD,古今圖書集成·學行典,105
義,我有之而非諸人，人之所不能受也，其理逆矣，何可謂義。義者，得宜在我者，宜在我者，而後可稱義，故言義者，合我與宜以為一言，以此操之，義為言我也，故曰：有為而得義者，謂之自得，有為而失義者，謂之自失；人好義者，謂之自好，人不好義者，謂之不自好；以此參之，義我也明矣。,GJTS-XXD,古今圖書集成·學行典,131
義,一介之與萬鍾，若論利，則有多寡，若論義，其理一也。伊尹惟能一介知所取與，故能祿之。以天下弗顧，繫馬千駟弗視。自後世觀之，則一介不以與人為太吝，一介不以取諸人為太潔。然君子之取予適於義而已。予之嗇，取之微，雖若不足道矣，然苟害於義，又何多寡之閒乎。孔子於公西赤之富，不卹其請；於原憲之貧，不許其辭。此知所予者也。孟子言：非其道，則一簞食不可受於人，如其道，則舜受堯之天下不以為泰。此知所取者也。,GJTS-XXD,古今圖書集成·學行典,196
義,故善聽者雖不越辭，辭不越情，情不越義，書曰：上下比罰，無僭亂辭。《淮南子‧本經訓》：仁鄙不齊，比周朋黨，設詐諝，懷機械巧故之心，而性失矣，是以貴義。《申鑒‧雜言》：或曰：在上有屈乎。曰：在上者以義申，以義屈。高祖雖能申威於秦項，而屈於商山四公；光武能申於莽，而屈於彊項令；明帝能申令於天下，而屈於鍾離尚書。若秦二世之申欲而非笑，唐虞若定陶，傅太后之申意而怨於鄭，是謂不屈。不然，則趙氏不亡而秦無愆。尤故人主以義申，以義屈也。,GJTS-XXD,古今圖書集成·學行典,212
義,夫禮者，所以定親疏，決嫌疑，別同異，明是非也。五服之內，大功以上，服麤者為親；小功以下服精者為疏。若妾為女君期，女君為妾，若服之則太重，降之則有舅姑為婦之嫌。故全不服，是決嫌也。孔子之喪，門人疑所服，子貢請若喪父而無服，是決疑也。本同今異，姑姊妹是也。本異今同，世母、叔母及子婦是也。得禮為是，失禮為非，若主人未小斂，子游裼裘而弔，得禮是也；曾子襲裘而弔，失禮非也。,GJTS-XXD,古今圖書集成·學行典,183
義,故曰禮之質也，《樂記》又以中正無邪為禮之質者，蓋惟行修言道乃能中正無邪，《曲禮》言其始，《樂記》言其終，所以為質，則一也。道德仁義，非禮不成。道猶路也，事物當然之理，人所共由，故謂之道。行之而有得於身，故謂之德。仁者，心之德愛之理，義者，心之制事之宜。四者皆由禮而入，以禮而成。蓋禮以敬為本，敬者，德之聚也。教訓正俗，非禮不備。立教於上，示訓於下，皆所以正民俗。然非齊之以禮，則或有教訓，所不及者，故非禮不備。分爭辨訟，非禮不決。朱子曰：爭見於事，而有曲直。分爭，則曲直不相交；訟形於言，而有是非。辨訟，則是非不相敵。禮所以正曲直、明是非。故此二者，非禮則不能決。君臣、上下、父子、兄弟，非禮不定。一主於義，一主於恩，恩義，非禮則不能定。,GJTS-XXD,古今圖書集成·學行典,319
義,所惡莫甚於死。禮之得失，遂有生死之道。此其所以為急歟於天曰本，於地曰殽，於鬼神曰列，皆言禮之所以立也。馬氏曰：天降衷於民，而先王之為禮，所以繼天之衷也。故曰以承天之道，夫口之於味，目之於色，耳之於聲，鼻之於臭，四肢之於安佚，人情之所同也。人情之所同而縱之，則滅天理而窮人欲。故先王制為禮，以節之也。是故禮者君之大柄也。所以別嫌明微，儐鬼神，考制度，別仁義，所以治政安君也。國之有禮，如器之有柄，能執此柄，則國可治矣。接賓以禮曰儐，接鬼神亦然。故曰儐制度，如禮樂、衣服、度量、權衡之類，考而正之，不使有異。仁主於愛，義主於斷，別而用之，必當其宜。長樂陳氏曰：禮之有體，可執以治國，猶器之有柄，可執以治事。,GJTS-XXD,古今圖書集成·學行典,301
義,故曰禮者，君之大柄也，惟其為大柄，故能別嫌於難，辨明微於未彰，幽可以儐鬼神，明可以考制度，別仁義，以至於治政安君也。馬氏曰：禮者，政刑之本也。治國不以禮，則操持悖謬而失其所要。故曰大柄，柄，言其所執之要也。嫌者，人之所難別，而禮有以別之；微者，人之所難明，而禮有以明之。鬼神在其幽，而人不可測度者也，而禮有以使鬼神之格。故曰儐，以禮賓之也。制所以裁，度所以節，皆禮有以考之。仁有殺，義有等，皆禮有以別之。夫觀其禮，所以知其政。禮之所興，則政之所治；禮之所變，則政之所亂。安主治民，莫善於禮者，所以治政安君也。故聖人之所以治人七情，修十義，講信修睦，尚慈讓，去爭奪，舍禮何以治之。七情弗學,GJTS-XXD,古今圖書集成·學行典,293
義,而能有禮以治之，則人義人利由此而生。禮廢，則人患由此而起。人藏其心，不可測度也。美惡皆在其心，不見其色也。欲一以窮之，舍禮何以哉。欲惡之心藏於內，他人豈能測度之。所欲之善惡，所惡之善惡，豈可於顏色覘之。若要一一窮究而察識，非求之於禮不可。蓋七情中節，十義純熟，則舉動自然合禮；若七情乖僻，人倫有虧，則言動之閒皆失常度矣。有諸中，必形諸外也。若不知禮，則無以察其情義之得失，於動作威儀之閒矣。故禮之於人也。猶酒之有也。君子以厚，小人以薄。人以禮而成德，如酒以而成味。君子厚於禮，故為君子；小人薄於禮，故為小人，亦如酒之有醇醨也。長樂陳氏曰：之於酒，厚則醇，薄則醨；醇則久，醨則壞。禮之於人,GJTS-XXD,古今圖書集成·學行典,293
義,厚則君子，薄則小人。君子則安，小人則危。善為酒者，戒其為醨而務其為醇；善為人者，戒其為小人而務其為君子也。人情者，聖王之田也。修禮以耕之。禮者，人情之防範，修道之教，莫先於禮。故治人之情，以禮為先。務如治田者，必先以耒耜耕之也。故禮也者，義之實也。協諸義而協，則禮雖先王未之有，可以義起也。實者，定制也。禮者，義之定制；義者，禮之權度。禮一定不易，義隨時制宜。故協合於義，而合當為者，則雖先王未有，此禮可酌之於義而創為之禮焉。此所以三代損益不相襲也。張子曰：人情所安即禮也。故禮所以由義起。馬氏曰：禮者，所以體常；義者，所以盡變。變者，禮中之權也；常者，義中之經也。蓋禮義一物耳,GJTS-XXD,古今圖書集成·學行典,289
義,先王之立禮也。有本有文，忠信，禮之本也。義理，禮之文也。無本不立，無文不行。先王制禮，廣大精微，惟忠信者能學之。然而纖悉委曲之閒，皆有義焉，皆有理焉。無忠信，則禮不可立；昧於義理，則禮不可行。必內外兼備而本末具舉，則文因於本而飾之也。不為過本因於文而用之也。中其節矣。長樂陳氏曰：有忠有信，則外有主而能正。故曰：禮之本有義有理，則內有主而能行，故曰禮之文。下曰：甘受和白受，采忠信之人可以學禮，此忠信所以為禮之本也。孔子去麻冕以從，眾則適於義，從拜下以違，眾則歸於理。此義理所以為禮之文也。嚴陵方氏曰,GJTS-XXD,古今圖書集成·學行典,250
義,孟子言理義，人心之所同，此以為禮之文者，彼主於體，此主於用故也。禮也者，合於天時，設於地財，順於鬼神，合於人心，理萬物者也。合於天時，天時有生也。謂四時各有所生之物，取之當合其時。設於地財，地理有宜也。謂設施行禮之物，皆地之所產財利也。然土地各有所宜之產，不可彊其地之所無。如此自然順鬼神，合人心，而萬物各得其理也。禮之以少為貴者，以其內心也。德產之致也精微，觀天下之物，無可以稱其德者，如此則得不以少為貴乎，是故君子慎其獨也。散齊、致齊、祭神如在，皆是內心之義。惟其主於存誠，以期感格，故不以備物為敬。,GJTS-XXD,古今圖書集成·學行典,252
義,固無可以稱其德者矣。以少為貴，乃其稱歟，故君子慎其獨也。古之聖人，內之為尊，外之為樂，少之為貴，多之為美，是故先王之制禮也。不可多也。不可寡也。唯其稱也。尊，如中庸尊德性之尊，恭敬奉持之意也。尊其在內之誠敬，故少物，亦足以為貴；樂其在外之儀，物必多，物乃可以為美。宜少者，不可多；宜多者，不可寡，或稱其內，或稱其外也。嚴陵方氏曰：內外以心言，多少以物言，即上文所言者是也。外心不止於多，則或高、或大、或文，亦外心耳。內心不止於少，則或下、或小、或素，亦內心耳。稱其內心，則以少為貴，故不可多；稱其外心，則以多為美，故不可寡。此先王制禮之道也。禮也者，反本修古，不忘其初者也。故凶事不詔，朝事以樂。本心之初，天所賦也。貴於反思而不忘，禮制之初，聖所作也，貴於修舉而不墜，二者皆有初。故曰不忘其初。,GJTS-XXD,古今圖書集成·學行典,347
義,以禮分施，均遍而不偏。請問為人臣。曰：以禮待君，忠順而不懈。請問為人父。曰：寬惠而有禮。請問為人子。曰：敬愛而致文。請問為人兄。曰：慈愛而見友。請問為人弟。曰：敬詘而不苟。請問為人夫。曰：致功而不流，致臨而有辨。請問為人妻。曰：夫有禮則柔從聽侍，夫無禮則恐懼而自竦也。此道也，偏立而亂，俱有而治，其足以稽矣。請問兼能之奈何。曰：審之禮也。古者先王審禮以方皇周浹於天下，動無不當也。故君子恭而不難，敬而不鞏，貧窮而不約，富貴而不驕，並遇變應而不窮，審之禮也。故君子之於禮，敬而安之；其於事也，徑而不失；其於人也，寡怨寬裕而無阿；其所為身也，謹修敕而不危；其應變故也，齊給便捷而不惑；其於天地萬物也，務說其所以然，而致善用其材；其於百官之事伎藝之人也，不與之爭能，而致善用其功；其侍上也，忠順而不懈；其使下也，均遍而不偏；其交遊也，緣義而有類；其居鄉里也，容不容而不亂。是故窮則必有名，達則必有功，仁厚兼覆天下而不閔，明達用天地理萬變而不疑，血氣和平，志意廣大，行義塞於天地之閒，仁知之極也。夫是之謂聖人；審之禮也。,GJTS-XXD,古今圖書集成·學行典,456
義,禮者，所以情貌也，群義之文章也，君臣父子之交也，貴賤賢不肖之所以別也。中心懷而不諭，故疾趨卑拜而明之；實心愛而不知，故好言繁辭以信之。禮者，外節之所以諭內也。故曰：禮以情貌也。凡人之為外物動也，不知其為身之禮也。眾人之為禮也，以尊他人也，故時勸時衰。,GJTS-XXD,古今圖書集成·學行典,125
義,夫禮也者，人之急也，可終身蹈而不可須臾離也。須臾離，則慆慢之行臻焉；須臾忘，則慆慢之心生焉。況無禮而可以終始乎。夫禮也者，敬之經也，敬也者，禮之情也。無敬無以行禮；無禮無以節敬。道不偏廢，相須而行，是故能盡敬以從禮者，謂之成人。,GJTS-XXD,古今圖書集成·學行典,114
義,安禮而和樂，斯為盛德矣。因人情而節文之者，禮也；行之而人情宜之者，義也。理者，禮也，文也；禮者，實也，本也；文者，華也，末也。禮、文若二而一，道也。文過則奢，實過則儉。奢自文至，儉自實生。形影之類也。,GJTS-XXD,古今圖書集成·學行典,100
義,《唐書‧魏元忠傳》：安樂公主私請廢太子，求為皇太女，帝以問元忠，元忠曰：公主而為皇太女，駙馬都尉當何名。主恚曰：山東木彊安知禮。《宋史‧胡宿傳》：皇祐五年，靈宮災，是歲，郊，以二帝並配。明年大旱，宿言：五行，火，禮也。去歲火而今又旱，其應在禮，此殆郊丘並配之失也。《尹穀傳》：穀，居家教授。諸生隆暑必盛服，端居終日，夜滅燭始免巾幘，早作必冠而後出帷。行市中，市人見其舉動有禮，相謂曰：是必尹先生門人也。詰之果然。禮部雜錄《關尹子‧三極篇》：知心無我，故戒之以禮。《四符篇》：人勤於禮者，神不外馳，可以集神。《黃石公‧素書》：禮者，人之所履，夙興夜寐，以成人倫之序。《文子》：老子曰：為禮者，雕琢人性，矯拂其情。目雖欲之，禁以度，心雖樂之節以禮。趣翔周旋屈節卑拜，肉凝而不食，酒澂而不飲，外束其形，內愁其心，鉗陰陽之和而迫性命之情，故終其身為哀人。,GJTS-XXD,古今圖書集成·學行典,373
信,則吉而利涉大川，又必利于貞也。或問：孚字與信字恐亦有別。朱子曰：伊川云存於中為孚，見於事為信，說得極好。因舉字說孚字從爪從子，如鳥抱子之象。今之乳字也，一邊從孚，蓋中所抱者實有物也。中閒實有物，所以人自信之。雲峰胡氏曰：程子云中虛信之本；中實信之質，實所以為信虛所以受信也。心者，神明之舍，舍不虛，神明何所居。譬之羽蟲之孚，剛殼于外，其質雖實，溫柔于內，其氣則虛。雌伏呼啄，不違其自然之期，信之最可必者也。,GJTS-XXD,古今圖書集成·學行典,203
信,夫柳季季路，魯之匹夫，立信於衡門而聲馳於天下，故齊邾不信千乘之盟，而重二子之言，信之為德，豈不大哉。秦孝公使商鞅攻魏，魏遣公子昂逆而拒之。鞅謂昂曰：昔鞅與公子善，今俱為兩國將，不忍攻，願一飲醼休二師。公子許焉，遂與之會。鞅伏甲虜之擊破魏軍。及惠王即位，疑其行詐，遂車裂於市。夫商鞅，秦之貴臣，名重於海內，貪詐偽之小功，失誠信之大義，一為不信，終身尢卒，至屠滅為天下笑。無信之弊，豈不重乎。故言必如言，信之符也。同言而信，信在言前，同教而行，誠在言外。君子知誠信之為貴，必忱信而行，指麾動靜，不失其符以施教，則立以蒞事，則正以懷遠，則附以賞罰則明。由此而言，信之為行，其德大矣。五者之中，所謂信者，是箇真實無妄底道理。如仁、義、禮、智皆真實而無妄者也。故信字更不須說。,GJTS-XXD,古今圖書集成·學行典,333
智,知周萬物，而道濟天下。知周萬物者，天也。道濟天下者，地也。問本義云：知周萬物者，天也。道濟天下者，地也。曰：知是先知，得較虛，故屬之天，道濟天下則普濟萬物，實惠及民，故屬之地。仁者見之謂之仁，知者見之謂之知。節初齊氏曰：知者見之于未動之先，而識其復而幹事之體。朱子曰：萬物各具是性，但氣稟不同，各以其性之所近者窺之，故知者只見得他貞靜處，便以為知。知崇禮卑。窮理則知崇，如天而德崇。建安丘氏曰：聖人之知。如天之崇，故所知日進于高明而德崇。潛室陳氏曰：易言知崇即中庸尊德，性致廣大極高明底事。重華協于帝，濬哲文明溫恭，允塞。濬深哲智也，深沈而有智。天乃錫王勇智，表正萬邦。天錫湯以勇智之德，勇足以有為，智足以有謀。哲，知也。,GJTS-XXD,古今圖書集成·學行典,311
智,亂家是也。墨子蔽于用而不知文。宋子蔽於欲而不知得。慎子蔽於法而不知賢。申子蔽於勢而不知知。惠子蔽於辭而不知實。莊子蔽於天而不知人。故由用謂之道，盡利也。由俗謂之道，盡嗛也。由法謂之道，盡數矣。由勢謂之道，盡便矣。由辭謂之道，盡論矣。由天謂之道，盡因矣。此而數具者，皆道之一隅也。夫道者體常而盡變，一隅不足以舉之。曲知之人，觀於道之一隅，猶未之能識也。故以為足而飾之，內以自亂，外以惑人，上以蔽下，下以蔽上，此蔽塞之禍也。孔子仁智且不蔽，故學亂術足以為先王者也。一家得周道，舉而用之，不蔽于成積也。故德與周公齊，名與三王並，此不蔽之福也。,GJTS-XXD,古今圖書集成·學行典,268
智,可謂微乎。孟子惡敗而出妻，可謂能自彊矣；有子惡臥而焠掌，可謂能自忍矣；未及好也。闢耳目之欲，可謂能自彊矣；未及思也，蚊之聲，聞則挫其精，可謂危矣；未可謂微也。夫微者，至人也。至人也，何彊。何危。故濁明外景，清明內景，聖人縱其欲，兼其情，而制焉者理矣；夫何彊。何危。故仁者之行道也，無為也；聖人之行道也，無彊也。仁者之思也恭，聖人之思也樂。此治心之道也。凡觀物有疑，中心不定，則外物不清。吾慮不清，則未可定然否也。冥冥而行者，見寢石以為伏虎也，見植林以為後人也；冥冥蔽其明也。醉者越百步之溝，以為蹞步之澮也；俯而出城門，以為小之閨也：酒亂其神也。厭目而視者,GJTS-XXD,古今圖書集成·學行典,277
智,玉人之所患，患石之似玉者；相劍者之所患，患劍之似吳干者；賢主之所患，患人之博聞辯言而似通者。亡國之主似智，亡國之臣似忠。相似之物，此愚者之所大惑，而聖人之所加慮也。故墨子見岐道而哭之。周宅酆鎬近戎人，與諸侯約，為高葆禱于王路，置鼓其上，遠近相聞。即戎寇至，傳鼓相告，諸侯之兵皆至救天子。戎寇嘗至，幽王擊鼓,GJTS-XXD,古今圖書集成·學行典,152
智,神者智之淵也，淵清則智明矣；智者心之府也，智公則心平矣。人莫鑑于流沬，而鑑于止水者，以其靜也；莫窺形于生鐵，而窺于明鏡者，以睹其易也。夫唯易且靜，形物之性也。由此觀之，用也必假之于弗用也。是故虛室生白，吉祥止也。夫鑑明者，塵垢弗能薶；神清者，嗜欲弗能亂。精神已越于外，而事復返之，是失之于本，而求之于末也。外內無符而欲與物接，蔽其元光，而求知之于耳目，是釋其昭昭，而道其冥冥也，是之謂失道。心有所至，而神喟然在之，反之于虛，則消鑠滅息，此聖人之游也。智欲員者，環復轉運，終始無端，旁流四達，淵泉而不竭，萬物並興，莫不嚮應也。,GJTS-XXD,古今圖書集成·學行典,262
智,命乎。吉人凶其吉，凶人吉其凶。辰乎，辰。曷來之遲，去之速也，君子競諸。謣言敗俗，謣好敗則，姑息敗德。君子謹於言，慎於好，亟於時。吾不見震風之能動聾聵也。或問君子。在治曰若鳳，在亂曰若鳳。或人不喻。曰：未之思矣。曰：治則見，亂則隱。鴻飛冥冥，弋人何慕焉。鷦明遴集，食其潔者矣；鳳鳥蹌蹌，匪堯之庭。亨龍潛升，其貞利乎。或曰：龍何可以貞利而亨。曰：時未可而潛，不亦貞乎。可而升，不亦利乎。潛升在己，用之以時，不亦亨乎。或問活身。曰：明哲。或曰：童蒙則活，何乃明哲乎。曰：君子所貴，亦越用明保慎其身也。如庸行翳路，衝衝而活，君子不貴也。楚兩龔之絜，其清矣乎。蜀莊沈冥，蜀莊之才之珍也，不作苟見，不治苟得,GJTS-XXD,古今圖書集成·學行典,297
智,於吾言無所不說，顏淵達於聖人之情，故無窮難之辭，是以能獨獲亹亹之譽，為七十子之冠，曾參雖質孝、原憲雖體清，仲尼未甚嘆也。或曰：苟有才智而行不善，則可取乎。對曰：何子之難喻也。水能勝火，豈一升之水灌一林之火哉。柴也愚，何嘗自投於井。夫君子仁以博愛、義以除惡、信以立情、禮以自節、聰以自察、明以觀色、謀以行權、智以辨物，豈可無一哉。謂夫多少之閒耳。且管仲背君事，讎奢而失禮，使桓公有九合諸侯一匡天下之功。仲尼稱之曰：微管仲，吾其被髮左衽矣。召忽仗節死，難人臣之美義也。仲尼比為匹夫、匹婦之為，諒矣。是故聖人貴才智之特能立功立事，益於世矣。如愆過多才智、少作亂，有餘而立功不足仲尼，所以避陽貨而誅少正卯也。何謂可取乎。漢高祖數賴張子房權謀以建帝業四皓，雖美行而何益。夫倒懸此，固不可同日而論矣。或曰：然則仲尼曰未知焉，得仁乃高仁耶，何謂也。對曰：仁固大也。然則仲尼此亦有所激然，非專小智之謂也。若有人相語曰：彼尚無有一智也。安得乃知為仁乎。,GJTS-XXD,古今圖書集成·學行典,417
智,昔武王崩，成王幼，周公居攝管蔡啟殷畔亂，周公誅之，成王不達，周公恐之，天乃雷電風雨以彰周公之德，然後成王寤，成王非不仁，厚於骨肉也。徒以不聰叡之故助畔亂之人，幾喪周公之功而墜文武之業，召公見周公之既反政，而猶不知疑其貪位，周公為之作君奭，然後悅夫以召，公懷聖之資而猶若此乎。末業之士，苟失一行，而智略褊短，亦可懼矣。仲尼曰：可與立，未可與權。孟軻曰：子莫執中，執中無權，猶執一也。仲尼孟軻可謂達於權智之實者也。殷有三仁，微子介於石不終日箕子內，難而能正其志，比干諫而剖心，君子以微子為，上箕子次之比，干為下，故春秋大夫見殺皆譏其不能以智自免也。且徐偃王知修仁義而不知用武，終以亡國。魯隱公懷讓心而不知佞偽，終以致殺。宋襄公守節而不知權，終以見執，晉伯宗好直而不知時，變終以隕身，叔孫豹好善而不知擇人，終以凶餓。此皆蹈善而少智之謂也。故大雅貴既明且哲以保其身。,GJTS-XXD,古今圖書集成·學行典,379
智,覆酈驕韓，未足稱智，豈若班彪《王命》識所歸乎。《沈約傳》：梁武在西邸，與約遊舊。建康城平，引為驃騎司馬。時帝勳業既就，天人允屬。約進曰：天心不可違，人情不可失。約出，召范雲告之，雲對略同約旨。帝曰：智者乃爾暗同。《隋書‧裴矩傳》：矩隨駕驍果數有逃散，帝憂之，以問矩。矩答曰：方今車駕留此，已經二年。驍果之徒，盡無家口，人無匹合，則不能久安。臣請聽兵士于此納室。帝大喜曰：公定多智，此奇計也。因令矩檢校，為將士等娶妻。由是驍勇等悅，咸相謂曰：裴公之惠也。《天中記》：楊元感戰敗李密，亡命鴈門，變姓名以教授有同鄉。魏先生戲之曰：觀吾子氣沮而目亂，心搖而語偷，氣沮者新破敗，目亂者無所主，心搖者神未定，語偷者思有謀于人。今方捕蒲山黨得非長者乎。李公驚起，捉先生手曰：既能知我，豈不能救我歟。先生曰：吾子無帝王規模，非將帥才略，乃亂世之雄傑耳。吾嘗望汾晉，有聖人出能往事之富貴可取李，後三年敗，追思魏生之言，遂歸唐。,GJTS-XXD,古今圖書集成·學行典,404
智,《駒陰冗記》：蘭陽處士丘琥山，西布政陵之子，商遊吳中，嘗過丹陽，買舟行，一人來附舟，直入寢所，琥識其狀，盜也。佯落簪舟底，盡出其衣篋鋪設而求之，又自解其衣以示無物，又俾家僮與之酌酒，夜則自撫其臥側。明日，其人去。未幾，其人殺人於丹陽城中，被縛，乃以其事語人曰：吾幾誤殺丘公也。人服丘之智。,GJTS-XXD,古今圖書集成·學行典,144
智,後漢書論曰：世稱來君叔天下信士。夫專使乎二國之閒，豈厭詐謀哉。而能獨以信稱者，良其誠心在乎使兩義俱安，而已不私其功也。,GJTS-XXD,古今圖書集成·學行典,59
智,孝公以衛鞅為左庶長，卒定變法之令。恐民之不信，己乃立三丈之木于國都市南門，募民有能徙置北門者予十金。民怪之，莫敢徙。復曰能徙者予五十金。有一人徙之，輒予五十金，以明不欺。《平原君傳》：平原君家樓臨民家。民家有躄足，槃散行汲。平原君美人居樓上，臨見，大笑之。明日，躄者至平原君門，請曰：臣聞君之喜士，士不遠千里而至者，以君能貴士而賤妾也。臣不幸有罷癃之病，而君之後宮臨而笑臣，臣願得笑臣者頭。平原君笑應曰：諾。躄者去，平原君笑曰：觀此豎子，乃欲以一笑之故殺吾美人，不亦甚乎。居歲餘，賓客門下舍人稍稍引去者過半。平原君怪之,GJTS-XXD,古今圖書集成·學行典,259
智,《賈復傳》：復字君文，王莽末，為縣掾，迎鹽河東，會遇盜賊，等比十餘人皆放散其鹽，復獨完以還縣，縣中稱其信。《會稽典錄》：卓恕為人篤信，言不宿諾，與人期約，雖遭暴風、疾雨、冰雪，無不至。嘗從建業還家，辭諸葛恪，恪問：何當復來。恕對曰：某日當復親覲。至是日，恪欲為主人停不飲食，以須恕至，時賓客會者皆以為會稽建業相去千里，道阻，江湖風波，難必豈必。如期恕至，一座盡驚。《吳志‧太史慈傳》：劉繇亡于豫章，士眾萬餘人未有所附，策命慈往撫安焉。左右皆曰：慈必北去不還。策曰：子義捨我，當復與誰。餞送昌門，把腕別曰：何時能還。答曰：不過六十日。果如期而反。《魏志‧田疇傳》：疇入徐無山中，興舉學校講授之業，班行其眾，眾皆便之，至道不拾遺。北邊翕然服其威信。《世說》,GJTS-XXD,古今圖書集成·學行典,326
智,《韓詩外傳》：受命之士，正衣冠而立，儼然，人望而信之；其次、聞其言而信之；其次、見其行而信之；既見其行，而眾皆不信，斯下矣。詩曰：慎爾言矣，謂爾不信。《東園友聞》：昔見周草窗先生弁陽客談，有信義湯一服，蓋修竹先生筆也。其方云：信義等分，每晨至暮服之無斁，自然心廣體胖，積以歲月，日用常行，惟信義是服，不患不到聖賢地位也。,GJTS-XXD,古今圖書集成·學行典,160
心意,問虞廷，說人心道心，而上蔡謂：心本一支，離而去者乃意爾，何也。曰：心本一，自念起，而後有人與道之分，故曰欲正其心者，先誠其意，上蔡之言從《大學》來，蓋心為意之主宰，意為心之發動，本只是一箇心，只因一念發動處，遂名為意耳。上蔡之所謂心與大學之所謂心，對意而言也。虞廷之所謂心兼意而言，雖不言意而意與知自在其中，《大學》因虞廷言人心道心，恐人無處覓心，故說出箇意字見此心，一念發動才有人與道之異，不然一念未起，鬼神莫知從何分辨。,GJTS-XXD,古今圖書集成·學行典,212
心意,所謂有惡念亦自有惡惡之念，只是小人不肯誠於惡惡耳，學者做工夫，只是知惡之當惡，便如惡惡臭之惡以惡之，則惡惡之意誠矣。知善之當好，便如好好色之好以好之，則好善之意誠矣。獨字，文公解曰：人所不知而己所獨知之地，以知字解，獨字尢得，或以自字解，獨字則誤矣。意有善念有惡念，而知善知惡之知，則非意念之所能蔽。人之所以為人，惟恃此一點靈明耳。由誨汝知之乎。知字與是知也。知字同正，指此一點靈明處言之。意本自誠，卻要還他箇誠，此誠字，就念起之後言若念未起之前，不前定乎。誠則人性雖善而牿之反覆，竊恐一日之閒善念少而惡念多，久之純是惡念。故曰：靜中養出箇端倪。可見古人不惟誠此念於既有，念之後抑，且誠此念於未有念之先，此子思子有戒慎恐懼之說也。養未發之中，正是誠意底源頭學問。問心與意，性與情，何以分別。曰：性者，心之生理，非心外別有性也。情者，性之動。意者，心之發。情者，性之發於外。意者，心之動於中，情如喜怒哀樂，必有所感而發。,GJTS-XXD,古今圖書集成·學行典,409
心意,故曰：性之發於外，意者，或外有所感而自家方動此意，或外無所感而自家忽動此意，以其只有此意而情尚未發於外。故曰：心之動於中，意正在情將發未發之閒，此聖學緊要處。問：誠意實在幽獨之中，何得遽有指視。曰：幽獨中原無指視。而卻曰：十目十手解者，乃以吾心之明還而照吾心之隱等語，以自家良知上發揮，不知此卻解莫見乎隱，莫顯乎微，底話說，與此節十目十手何干。此節正為上文小人只說見君子時有人指視，閒居時無人指視，所以無所不至，不知指視雖在見君子之時，而所以指視已在閒居之日。譬如種五穀與荊棘，其生苗後人人指視不待言，當下種時似無人指視，不知既有此種必有此苗，指視不在生苗後而在下種日矣。閒居時一念方萌，或善或惡，人雖不知而自家良知卻知底比別人還明白，此處才好說以吾心之明還而照吾心之隱等語。蓋自家念頭起處，一念善便是人人以為善，一念惡便是人人以為惡。,GJTS-XXD,古今圖書集成·學行典,368
心意,學者出於心，心為身之主。耳目候於心，若心不在學則聽誦不聞，視簡不見，如欲鍊業必先正心而後理義，入焉夫兩葉掩目，則冥默無睹，雙珠填耳必寂寞無聞，葉作目蔽，珠為耳鯁，二關外擁，視聽內隔，故其宜也。,GJTS-XXD,古今圖書集成·學行典,96
心意,而離婁察秋毫之末，不聞雷霆之聲，季子聽清角之韻，不見嵩岱之形，視不關耳而耳不見聽，不關目而目不聞者，何也。心溺秋毫，意入清角故也。是以心駐於目必忘其耳，則聽不聞，心駐於耳必遺其目，則視不見也。使左手畫方，右手畫圓，令一時俱成，雖執規矩之心，迴剟劂之手而不能者，由心不兩用，則手不並運也。奕秋，通國之善奕也。當奕之時，有吹笙過者，傾心聽之，將圍未圍之際，問以奕道則不知也。非奕道暴深，情有蹔闇，笙猾之也。隸首天下之善算也，當算之時,GJTS-XXD,古今圖書集成·學行典,214
心意,大抵是且收斂得身心在這裡，便已有八九分了。卻看道理有窒礙處，卻於這處理會。為學且要專一。理會這一件，便只且理會這一件。若行時，心便只在行上；坐時，心便只在坐上。圜外竅中者，心之形體，可以物言，備具眾理，神明不測，此心之理，不可以物言，然有此形體方包得此理。,GJTS-XXD,古今圖書集成·學行典,128
心意,象曰：咸臨貞吉，志行正也。所謂貞吉，九之志在於行正也。以九居陽，又應四之正，其志正也。建安丘氏曰：當臨之始，初能固守其正，以從二則，陽剛浸長，群陰退聽而得吉也。以其未當臨陰之任，故曰志行正而已。,GJTS-XXD,古今圖書集成·學行典,97
心意,象曰：九二利貞，中以為志也。九居二，非正也。處說，非剛也。而得中為善，若守其中，德何有不善。豈有中而不正者，豈有中而有過者，二所謂利貞，謂以中為志也。志存乎中則自正矣。大率中重於正中則正矣，正不必中也。能守中則有益於上矣。,GJTS-XXD,古今圖書集成·學行典,111
心意,功崇惟志，業廣惟勤。呂氏曰：功者，業之成也。業者，功之積也。崇其功者存乎志。廣其業者存乎勤。勤由志而生，志待勤而遂。陳氏大猷曰：事之所成為功，職之所務為業。如士業於學，學問思辨皆學業，至於道充德，則學之功成矣。農業於田，播耨耘耔皆農業，至收穫有秋，則農功成矣。功之高卑由立志之高下。欲功之高，立志固貴乎高，然必勤以廣業，則職業日勉日高，其基立而其高成也。否則事業以怠惰而狹小，如築臺然安有基狹而臺高者，雖有此志，難克遂矣。,GJTS-XXD,古今圖書集成·學行典,211
心意,志伊尹之所志，學顏子之所學。此言士希賢也。問：所謂志者，即是志於行道否。朱子曰：志伊尹之所志，不是志於私。大抵古人之學，本是欲行。伊尹耕於有莘之野，樂堯舜之道，凡所以治國平天下者，無不理會。但方處畎畝之時，不敢言必於大用耳。及三聘幡然，便一向如此做去，此是堯舜事業。看二典之書，堯舜所以卷舒作用，直如此熟。因問：向曾說：用之則行，舍之則藏，惟我與爾有是夫。此非專為用舍行藏，凡所謂治國平天下之具，惟夫子顏子有之，用之則抱持而往，不用卷而懷之。曰：不敢如此說。若如此說，則是孔顏胸次無些洒落底氣象，只是學得許多骨董，將去治天下。又如龜山說，伊尹樂堯舜之道，只是出作入息，饑餐渴飲而已。即是伊尹在莘野時，全無些能解，及至伐夏救民，遂旋叫喚起來，皆說得一邊事。今世又有一般人，只是飽食暖衣無外慕，便如此涵養去，須是一一理會去。,GJTS-XXD,古今圖書集成·學行典,360
心意,若是氣體，勞後須倦。若是志怎生倦得。人只為氣勝志，故多為氣所使，如人少而勇，老而怯，少而廉，老而貪，此為氣所使者也。若是志勝氣時，志既一定更不可易，如曾子易簀之際，其氣之微可知，只為他志已定，故雖死，生許大事亦動他不得，蓋有一絲髮氣在，則志猶在也。,GJTS-XXD,古今圖書集成·學行典,124
心意,學者大要立志。所謂志者，不道將這些意氣去蓋他人，只是直截要學堯舜。孟子道性善，言必稱堯舜。此是真實道理。世子自楚反，復見孟子。孟子曰：世子疑吾言乎。夫道一而已矣。這些道理，更無走作，只是一箇性善可至堯舜，別沒去處了。下文引成瞷顏子公明儀所言，便見得人人皆可為也。學者立志，須教勇猛，自當有進。志不足以有為,GJTS-XXD,古今圖書集成·學行典,152
心意,家貧親老，豈可不求祿仕。求祿仕而不工舉業，卻是不盡人事而徒責天命，無是理矣。但能立志堅定，隨事盡道，不以得失動念，則雖勉習舉業亦自無妨聖賢之學。若是原無求為聖賢之志，雖不舉業，日談道德亦只成就得務外好高之病而已，此昔人所以有不患妨功，惟患奪志之說也。夫謂之奪志，則已有志可奪，若尚有可奪之志，卻又不可以不深思猛省而早圖之。又書來意，思甚懇切，足慰遠懷，持此不懈，即吾立志之說矣。源泉混混，不舍晝夜，盈科而後進，放乎四海有本者，如是立志者其本也。有有志而無成者矣，未有無志而能自成者也。賢弟勉之。,GJTS-XXD,古今圖書集成·學行典,247
心意,故凡一毫私欲之萌，只責此志不立，即私欲便退，聽一毫客氣之動，只責此志不立，即客氣便消除，或怠心生，責此志即不怠，忽心生責此志即不忽，懆心生責此志即不懆，妒心生責此志即不妒，忿心生責此志即不忿，貪心生責此志即不貪，傲心生責此志即不傲，吝心生責此志即不吝。,GJTS-XXD,古今圖書集成·學行典,126
心意,臨，初九，咸臨，貞吉，象曰：咸臨貞吉，志行正也。臣若水通曰：臨卦，初九陽明，居正遍臨四陰，君子臨照小人之情狀，故有咸臨之象，以其陽剛居正，故云貞吉象。又發明爻辭之義，以為咸臨，所以貞吉者，以其志行正也。以剛德得正位，以正為志者也。又上與六四近君，柔中之人相應，則又志於行己之正以正乎，小人之不正而其志可大行也。臨則群邪去而大道斯行矣。非君子之志之正，其能不惑於小人者乎。孟子曰：惟大人為能格君心之非，君正莫不正，一正君而國定矣。是故人君大臣之志，莫大於至正，以正朝廷、正百官、正萬民，王道畢矣。恆，象曰：雷風，恆，君子以立不易方。臣若水通曰：雷風相與，有恆之象，君子觀此以常久，其德立者中立不倚，三十而立之，立有立者，道也。不易者，志也。道無定方感而發於事，然後義行而方義無窮，而志有定。吾志之道應萬變之義而不變，與天道常運日月,GJTS-XXD,古今圖書集成·學行典,364
心意,凡志於正者必無往而不正，志於邪者必無往而不邪，邪正公私立乎中而以類應於外者，若影響焉。人君之志可不慎歟，是故格物之道審幾要矣。立志急焉。儒行曰：身可危也，而志，不可奪也；雖危起居，竟信其志。臣若水通曰：危起居謂比黨者，因事傷之也。所謂身危也，竟終信不屈也。所謂志不可奪也，夫立志至身危矣，而不可奪焉。夫然後謂之志志也者，志於道也。伸志則伸道矣。射義曰：天地四方者，男子之所有事也，故必先有志於其所有事，然後敢用穀也。臣若水通曰：上下四方曰宇，古今往來曰宙，宇宙內事即已，性分內事也。此性道渾淪之體也。志也者，志於此而已矣。故男子之生，必先懸桑弧蓬矢六,GJTS-XXD,古今圖書集成·學行典,275
心意,此章記聖賢言志之，大小不同而同有所志也。子路之車裘共敝，乃以物公共於人者也，且其仁及朋友爾。顏淵之不伐善施勞，乃以善公共於人者也，其仁所及稍廣矣。至於夫子所言之志，則物各付物，又有以盡天下之人矣。其仁蓋與天地萬物為一體者也。故程頤曰：夫子安仁，顏淵不違仁，子路求仁。由此觀之則孔門之學志於仁而已矣。學者欲求聖賢之志，同物之仁，必先忘子路之車裘乃可以忘顏子之勞善，然後聖人天地之志可造矣。子曰：志於道，據於德，依於仁，游於藝。臣若水通曰：此章聖人言為學進修之序，道德仁藝四者，名雖異而實則同天理一而已矣。自其天理渾淪而言，謂之道志，則心之所存惟在乎此而已矣。,GJTS-XXD,古今圖書集成·學行典,278
心意,賈誼曰：志有四興：朝廷之志，淵然清以嚴；祭祀之志，愉然思以和；軍旅之志，怫然慍然精以厲；喪紀之志，漻然然憂以愀。臣若水通曰：夫志一而已矣，何也。天理一而已矣。天理存於中而為志流動，而不居隨處而發見。在朝廷為清嚴，在祭祀為思和，在軍旅為精厲，在喪紀為憂愀，無一而非天理也。是故一志立而萬善出矣。為人君者可不務乎。宋儒周惇頤《通書》曰：志，伊尹之所志。臣若水通曰：伊尹之志，志於仁者也。伊尹恥君，不為堯舜一。夫不獲以為己辜，與物同體矣。推其本自樂堯舜之道中來也。是故君子欲志伊尹之志者，當先志於道，夫伊尹王佐也。人君欲復三王之治者，宜求如伊尹之臣，同其志而咸有一德焉，可也。張載理窟曰：學者所志，至大猶恐所得淺，況可便志其小，苟志其小，志在行一節而已。臣若水通曰：心之本體與天地同大也。君子之學，復其初焉爾矣。故必見大然後能志大，所志係於所見也。志於大而局於小者，有之矣。未有志於小而能大者也。故子貢曰：賢者識其大者，不賢者識其小者。,GJTS-XXD,古今圖書集成·學行典,415
心意,孟子曰：從其大者為大人，從其小者為小人，君子小人賢否之別，顧其所識所從大小之辨爾，故志不可不早定也。程顥上殿，劄子有云：君道之大在乎。稽古正，學明善，惡之歸，辨忠邪之分曉，然趨道之正故在乎。君志先定，君志定而天下之治成矣。所謂定志者，一心誠意擇善而固執之也。,GJTS-XXD,古今圖書集成·學行典,129
心意,程頤應詔上英宗皇帝書曰：今言當世之務者，必曰所先者寬賦役也，勸農桑也，實倉廩也，備災害也，修武備也，明教化也，此誠要務，然猶未知其本也。臣以為所尤先者有三焉，請為陛下陳之：一曰立志，二曰責任，三曰求賢。今雖納嘉謀，陳言算，非君志先立，其能聽而用之乎。君欲用之，非責任宰輔其孰承而行之乎。君相協心，非賢者任職其能施於天下乎。三者本也，制於事者，用也，有其本不患無其用，三者之中復以立志為本，君志立而天下治矣。所謂立志者，至誠一心，以道自任，以聖人之訓為可必信，先王之治為可必行，不狃滯於近規，不遷惑於眾口，必期致天下如三代之世也。,GJTS-XXD,古今圖書集成·學行典,264
心意,張栻作《桂陽軍學記》有云：學者當以立志為先，不為異端訹，不為文采眩，不為利祿汨，而後庶幾可以言讀書矣。臣若水通曰：異端利祿之奪志，夫人皆知之也。文采讀書之奪志，雖宿學者未必知之也。志立而讀書，以發於文采，猶樹木之根發於枝葉花實，皆一氣之貫爾。周敦頤曰：聖人之訓入乎耳，感乎心，蘊之為德行，行之為事業。程顥謂謝顯道曰：玩物喪志。黃魯直曰：以我觀書，處處得益，夫志立則我立，我立則讀書文采不能喪志而皆可以養志矣。惟聖明留神焉。永樂三年正月壬子，先是太宗皇帝命翰林院學士兼右春坊大學士解縉等於新進士中，選才質英敏者，俾就文淵閣進學，至是，縉等選修撰曾棨等二十八人入見太宗，諭勉之曰：人須立志，立志則功就天下。古今之人未有無志而能建功成事者，汝等簡拔於千百人中，為進士又簡拔於進士中，至此固皆今之英俊，然當立志遠大，不可安於小成，為學必造道德之微，必具體用之全；為文必並驅班馬韓歐之閒，如此立心，日進不已，未有不成者。古之文學之士，豈皆天成。亦積功所致也。,GJTS-XXD,古今圖書集成·學行典,424
志氣,仲長統飛鳥遺跡，蟬蛻亡殼。騰蛇棄鱗，神龍喪角。至人能變，達士拔俗。乘雲無轡，騁風無足。垂露成幃，張霄成幄。沆瀣當餐，九陽代燭。恆星豔珠，朝霞潤玉。六合之內，恣心所欲。人事可遺，何為局促。,GJTS-XXD,古今圖書集成·學行典,93
志氣,魏曹植芝桂雖芳，難以餌烹。尸位素餐，難以成名。磁石引鐵，於今不連。大朝舉士，愚不聞焉。抱璧塗乞，無為貴寶。履仁遘禍，無為貴道。鵷雛遠害，不羞卑栖。靈虯避難，不恥汙泥。都蔗雖甘，杖之必折。巧言雖美，用之必滅。濟濟唐朝，萬邦作孚。逄蒙雖巧，必得良弓。賢主雖智，亦待英雄。螳蜋見歎，齊士輕戰。越王軾蛙，國以死獻。道遠知驥，世偽知賢。覆之幬之，順天之矩。澤如凱風，惠如時雨。口為禁闥，舌為發機。門機之開，楛矢不追。神鸞失其儔，還從燕雀居。,GJTS-XXD,古今圖書集成·學行典,215
志氣,明吳國倫皇矣太初闢，清濁開鴻蒙。人生貴且靈，受此天地中。四序若鱗次，陳跡藐易窮。豈伊一抔土，掩此七尺躬。沒世名不稱，宣尼志所恫。寸陰逝足惜，禹德彌以崇。抗志慕先民，謇予亶不聰。大猷廣且穆，惟彼能者從。努力戒前路，艱哉一簣功。庶幾耿耿微，可以令厥終。,GJTS-XXD,古今圖書集成·學行典,124
物我,莫不有性焉，莫不有命焉。所以謂之理者，窮之而後可知也。所以謂之性者，盡之而後可知也。所以謂之命者，至之而後可知也。此三知者，天下之真知也，雖聖人無以過之也。而過之者，非所以謂之聖人也。夫鑑之所以能為明者，謂其能不隱萬物之形也。雖然鑑之能不隱萬物之形，未若水之能一萬物之形也。雖然水之能一萬物之形，又未若聖人能一萬物之情也。聖人之所以能一萬物之情者，謂其聖人之能反觀也。所以謂之反觀者，不以我觀物也。不以我觀物者，以物觀物之謂也。既能以物觀物，又安有我于其閒哉？是知我亦人也，人亦我也，我與人皆物也，此所以能用天下之目為己之目，其目無所不觀矣。用天下之耳為己之耳，其耳無所不聽矣。用天下之口為己之口，其口無所不言矣。用天下之心為己之心，其心無所不謀矣。,GJTS-XXD,古今圖書集成·學行典,325
物我,古之君子惟其見得道理真實如此，所以親親而仁民，仁民而愛物，惟其所為，以至于能以天下為一家，中國為一人，而非意之也。今若必謂人物只是父母所生，更與乾坤都無干涉，其所以有取于西銘者，但取其姑為宏闊廣大之言，以形容仁體，而破有我之私而已，則是所謂仁體者，全是虛名，初無實體，而小己之私，卻是實理，合有別。聖賢于此，卻初不見義理，只見利害，而妄以己意造作言語，以增飾其所無，破壞其所有也。若果如此，則其立言之失，膠固二字，豈可以盡之，而又何足以破人之梏于一己之私哉？大抵古之聖賢，千言萬語，只是要人明得此理。此理既明，則不務立論，而所言無非義理之言。,GJTS-XXD,古今圖書集成·學行典,271
物我,禮出三才，分出于人道，西銘專為理言，不為分設。某竊謂西銘之書，橫渠先生所以示人至為深切，而伊川先生又以理一而分殊者贊之，言雖至約，而理則無餘矣。蓋乾之為父，坤之為母，所謂理一者也。然乾坤者，天下之父母也。父母者，一身之父母也。則其分不得而不殊矣。故以民為同胞，物為吾與者，自其天下之父母者，言之所謂理一者也。然謂之民，則非真以為我之同胞，謂之物，則非真以為吾之同類矣。此自其一身之父母者，言之所謂分殊者也。又況其曰同胞，曰吾與，曰宗子，曰家相，曰老，曰幼，曰聖，曰賢，曰顛連而無告，則于其中閒又有如是等，差之殊哉。但其所謂理一者，貫乎分殊之中，而未始相離耳。此天地自然，古今不易之理，而始發明之，非一時救弊之言，姑以強此而弱彼也。,GJTS-XXD,古今圖書集成·學行典,315
志氣,之學而弗，成者殆以志之。弗立歟天下之人志輪而輪焉。志裘而裘焉。志巫醫，而巫醫焉志其事而弗，成者吾未之見也輪裘巫。醫遍天下求聖人之學。者閒數，百年而弗一二見為其。事之難歟亦其志。之難歟弗志其事，而能有成者吾亦。未之見也林以，吉將求聖人之事過予而論學。予曰：子盍論子之志乎。志定矣而後。學可得而論子閩也。將，閩是求而。予言子以越之道路，弗之聽也予越也。將越是求而子。言予以閩之道路弗之聽也。夫久溺於流俗而驟語以求。聖人之事其，始也必將有自餒。而不敢當已。而舊習牽焉又必，有自眩而不能決已而外議奪焉又。必有自沮而或以懈夫餒，而求有以勝之眩而求。有以信之，沮而求有以進之吾。見立志之難能也。已志立而學半四子之言聖人之學，備矣苟志立而於是乎求焉。其切磋講明之，益以吉自取之尚其有窮也。哉見素先生子諸父也。子歸而以予言，正之且以為何如。,GJTS-XXD,古今圖書集成·學行典,362
志氣,大巧若拙，其用不屈。罪莫大於多欲，禍莫大於不知足。故知足之足，常足矣。《史記‧陳勝傳》：勝少時，常與人傭耕，輟耕之壟上，悵恨久之，曰：苟富貴，無相忘。傭者笑而應曰：若為傭耕，何富貴也。陳涉太息曰：嗟乎，燕雀安知鴻鵠之志哉。《陳丞相世家》：平陽武戶牖鄉人也。里中社，平為宰，分肉食甚均。父老曰：善，哉陳孺子之為宰。平曰：嗟乎，使平得宰天下，亦如是肉矣。《後漢書‧耿弇傳》：弇大破張步兵，車駕至臨淄自勞軍。帝謂弇曰：昔韓信破歷下以開基，今將軍攻祝阿以發跡，此皆齊之西界，功足相方。將軍前在南陽建此大策，常以為落落難合，有志者事竟成也。,GJTS-XXD,古今圖書集成·學行典,265
志氣,《馬援傳》：援年十二而孤，少有大志，諸兄奇之，就邊郡田牧，嘗謂賓客曰：丈夫為志，窮當益堅，老當益壯。因處田牧，至有牛馬羊數千頭，穀數萬斛。既而嘆曰：凡殖貨財產，貴其能施賑也，否則守錢虜耳。乃盡散以班昆弟故舊，身衣羊裘皮褲。《馮衍傳》：衍有大志，不戚戚於賤貧。居常慷慨歎曰：衍少事名賢，經歷顯位，懷金垂紫，揭節奉使，不求苟得，常有凌雲之志。三公之貴，千金之富，不得其願，不概其懷。貧而不衰，賤而不恨，年雖疲曳，猶庶幾名賢之風。《陳蕃傳》：蕃年十五，嘗閒處一室，而庭宇蕪穢。父友同郡薛勤來候之，謂蕃曰,GJTS-XXD,古今圖書集成·學行典,248
志氣,孺子何不灑掃以待賓客。蕃曰：大丈夫處世，當掃除天下，安事一室乎。勤知其有清世志，甚奇之。《梁統傳》：統子竦生長京師，不樂本土，自負其才，鬱鬱不得意。嘗登高遠望，歎息言曰：大丈夫居世，生當封侯，死當廟食。如其不然，閒居可以養志，詩書足以自娛，州郡之職，徒勞人耳。後辟命交至，並無所就。《班超傳》：超為人有志，不修細節，與母隨至洛陽。家貧，常為官傭書以供養。久勞苦，嘗輟業投筆歎曰：大丈夫無他志略，猶當效傅介子、張騫立功異域，以取封侯，安能久事筆硯間乎。左右皆笑之。超曰：小子安知壯士志哉。《蜀志‧諸葛亮傳注》,GJTS-XXD,古今圖書集成·學行典,253
志氣,路人填塞，乃搥車壁曰：車中乃可無七尺，車前豈可乏八騶。《隋書‧來護兒傳》：護兒幼而卓詭，好立奇節。初讀《詩》，至擊鼓其鏜，踊躍用兵、羔裘豹飾，孔武有力，捨書而歎曰：大丈夫在世當如是。會為國滅賊以取功名，安能區區久事隴畝。群輩驚其言而壯其志。《唐書‧李靖傳》：靖姿貌魁秀，通書史。嘗謂所親曰：丈夫遭遇，要當以功名取富貴，何至作章句儒。《來濟傳》：濟與高智周、郝處俊、孫處約客宣城石仲覽家，仲覽衍於財，有器識，待四人甚厚。私相與言志，處俊曰：願宰天下。濟及智周亦然。處約曰：宰相或不可冀,GJTS-XXD,古今圖書集成·學行典,241
志氣,珪弱歲奇警，出語驚人。從兄琪讀其所賦，唶曰：騏驥方生，已有千里之志，但蘭筋未就耳。《郭勸傳》：勸性廉儉，居無長物。嘗謂諸子曰：顏魯公云，生得五品服章紱，任子為齋郎，足矣。及再為侍讀，曰：吾起諸生，志不過郡守，今年七十，列侍從，可以歸矣。遂用元日拜章。《包拯傳》：拯性峭直。與人不苟合，不偽辭色悅人，平居無私書，故人、親黨皆絕之。雖貴，衣服、器用、飲食如布衣時。嘗曰：後世子孫仕宦，有犯贓者，不得放歸本家，死不得葬大塋中。不從吾志，非吾子若孫也。《陸九淵傳》：九淵總角，舉止異凡兒。讀古書，至宇宙二字，解者曰四方上下曰宇，往古來今曰宙，忽大省曰：宇宙內事乃己分內事，己分內事乃宇宙內事。又嘗曰：東海有聖人出焉，此心同也，此理同也。至西海、南海、北海有聖人出，亦莫不然。千百世之上有聖人出焉，此心同也，此理同也。至於千百世之下有聖人出，此心此理，亦無不同也。《名臣言行錄》：王曾發解南省廷，試皆為。首冠中山，劉子儀為翰林學士。戲之曰：狀元試三場，一生喫著不盡。曾正色答曰：曾平生之志，不在溫飽。,GJTS-XXD,古今圖書集成·學行典,445
志氣,卻誰事在世情。皆可笑恩從吾幼未，難推泥途還藉來朝。力伸縮相加莫漫，疑又為秀才時曾。有詩云古，樹岡頭屋。數椽主人家世只，殘編居臨江漢東南會運。到雲龍五百，年七澤鳶魚渾。道體九州兄弟，或顛連西，周老鳳鳴。將近會見，梧桐月影圓即。在家食時其立志如此。鄒立齋智年十六發解蜀省迎宴，日閭巷睹者。籍籍嘆羨公馬。上占絕句云龍泉。山下一書生偶占，三巴第一名世上許，多難了事。市兒何用喜相驚，比上春官時。鄉里一尊，官見而稱羨之謂。曰某省一解元，與子相若，可一訪否尊官蓋。俗輩第羨其均，以妙齡掇巍科云，爾公初以。其為同志也，亟訪之才晤坐已。其人忽問曰：子省榜首坊。金視眾舉，子為增幾何公。大恚即拂衣。起不答而出吁。燕雀安知鴻鵠志也。,GJTS-XXD,古今圖書集成·學行典,306
志氣,欲不可縱。馬氏曰：孟子曰：其為人也多欲，雖有存焉者，寡矣。蓋欲者，出于人為，遂之而不克以義，則無所不至矣。此所以不可從也。,GJTS-XXD,古今圖書集成·學行典,61
志氣,情之所安者，慾也。情出於性，而情違性；慾由於情，而慾害情。情之傷性，性之妨情，猶煙冰之無水火也。煙生於火，而煙鬱火；冰出於水，而冰遏水。故煙微而火盛，冰泮而水通。性貞則情銷，情熾則性滅。是以珠瑩則塵埃不能附，性明則情慾不能染也。故林之性靜，所以動者，風搖之；也水之性清，所以濁者，土渾之也；人之性貞，所以邪者，慾眩之也。身之有慾，如樹之有蝎，樹抱蝎則還自鑿，身抱慾而返自害。故蝎盛則木折，慾熾則身亡，將收情慾，先斂五關。五關者，情慾之路，嗜好之府也。目愛綵色，命曰伐性之斤；耳樂淫聲，命曰攻心之鼓；口貪滋味，命曰腐腸之藥；鼻悅芳馨，命曰燻喉之煙；身安轝駟，命曰召蹶之機。此五者，所以養生，亦以傷生。耳目之於聲色，鼻口之於芳味，肌體之於安適，其情一也，然亦以之死，亦以之生，或為賢智，或為庸愚，由於處之異也。,GJTS-XXD,古今圖書集成·學行典,353
志氣,君子安分養恬，凡物自外至者，皆無容心也，得則若固有之，不得本非我有也，欣戚不加焉。豐不見其有餘夫？何羨約不知其為乏夫？何慊義理先立乎？其在我故人欲弗之累也。,GJTS-XXD,古今圖書集成·學行典,78
志氣,但看天理私欲之消長如何爾。以至千載之前，千載之後，與天地相為始終，只此一心。學者須是革盡人欲，復盡天理，方始是學。又曰人欲與天理，此長，彼必短；此短，彼必長。未知學問，此心渾是人欲。既知學問，天理自然發見，而人欲漸漸消去者，固是好矣。然克得一層，又有一層。大者固不可有，而纖微尢要省察。凡一事便有兩端：是底即天理之公，非底乃人欲之私。須事事與剖判極處，即克治擴充工夫隨事著見。然人之氣稟有偏，所見亦往往不同。如氣稟剛底人，則見剛處多，而處事必失之太剛；柔底人，則見柔處多，而處事必失之太柔。須先就氣稟偏處克治。義理身心所自有，失而不知所以復之。富貴身外之物，求之惟恐不得。縱使得之，於身心無分毫之益，況不可必得乎。若義理，求則得之。能不喪其所有，可以為聖為賢，利害甚明。人心之公，每為私欲所蔽，所以更放不下。但常常以此兩端體察，若見得時，自須猛省，急擺脫出來。問：水火，明知其可畏，自然畏之，不待勉強。若是人欲，只緣有愛之之意，雖知之而不能不好之，奈何。曰：此亦未能真知而已。又問：真知者，還當真知人欲不好物事否。,GJTS-XXD,古今圖書集成·學行典,457
志氣,曰：如克、伐、怨、欲，卻不是要去就克、伐、怨、欲上面要知得到，只是自就道理這邊看得透，則那許多不待除而自去。若實是看得大底道理，要去求勝做甚麼。要去矜誇他人做甚麼。求仁而得仁，又何怨。怨箇甚麼。耳目口鼻四肢之欲，惟分是安，欲箇甚麼。見得大處分明，這許多小小病痛，都如冰消凍解，無有痕跡矣。今人日中所為，皆苟而已。其實只將講學做一件好事，求異於人。然其設心，依舊只是為利，其視不講者，又何以大相遠。天下只是善惡兩言而已。於二者始分之中，須著意看教分明。及其流出處，則善者一向善，但有淺深爾。如水清者，便有極清處，有稍清處。惡者一向惡，惡有淺深。如水渾者，亦有極渾處，有稍渾處。問：此善惡分處，只是天理之公，人欲之私耳。曰：此卻是已有說後，方有此名。只執此為說，不濟事。須要驗之此心，真知得如何是天理，如何是人欲。幾微閒極索理會。此心常常要惺覺，莫令頃刻悠悠憒憒。問：此只是持敬為要。曰：敬不是閉眼默坐便為敬，須是隨事致敬。,GJTS-XXD,古今圖書集成·學行典,410
公私,皇之廢棄諸侯是天下之爵私，於身也故天下亦公而疏，之故武王公天下之財，而散之而天下之兆庶皆私，而親之高皇帝公天下，之爵而封之而天下，之英雄亦皆私而親之是以自私者人公而亡也自公者，人私而昌也夫聖賢非必公。其身私在其中不得不公也，天下非必私於一人。公在其中不得不私也余謂，亡國之君亡家之臣亡。身之人俱不得其道也非聖賢，之無私也。,GJTS-XXD,古今圖書集成·學行典,161
公私,此大治之道也，故主妾覆醴以罪，受戮王陵庭爭而陳，平順旨於是觀之非是，非非者乎明君子之篤行顯公私之所在闔堂，盈階，莫不寓目而曰善人也然背顏退議，而含私者不復同，掩耳匿情而不改者誠神以，喪於所惑而體以溺於，常名心以制於所慴，而情有所繫於所欲咸自以為，有是而莫賢乎。己未有剝膚之慘，駭心之禍遂莫能收，情以自反棄名以任實乃心有是焉，匿之以私志有善，焉措之為惡不措所措而措所不措，不求所以不措，之理而求所以為措之道故時為措而闇於措是以不，措為拙措為工惟懼，隱之不微，惟患匿之不密故有矜忤之容以觀常人矯飾之言以，要俗譽謂永年良規莫盛於茲終日馳思莫闚其外故能成其，私之體而喪其自然之質也，於是隱匿之情必存乎心偽怠之機必形乎事若是則，是非之議既明賞罰之，實又篤不知冒廕之可以，無景而患景之不匿不知無，情之可以無患而患情之不巧，豈不哀哉。,GJTS-XXD,古今圖書集成·學行典,360
義利,故物之於人，小者易知也，其於大者難見也，今利之於人小，而義之於人大者，無怪民之皆趨利而不趨義也，固其所闇也，聖人事明義以炤燿其所闇，故民不陷。詩云：示我顯德行。此之謂也。,GJTS-XXD,古今圖書集成·學行典,85
義利,桀紂亦人也，人與人同而仁與害異爾。漁者曰：上之所好，下必好之。其若影響，豈特驅率而然耶。上好義則下必好義，而不義者遠矣。上好利則下必好利，而不利者遠矣。好利者眾則天下日削矣。好義者眾則天下日盛矣。日盛則昌，日削則亡，盛之與削，昌之與亡，豈其遠乎。在上之所好耳，夫治世何嘗無小人亂世，何嘗無君子不用則善惡，何由而行也。樵者曰：善人常寡而不善人，常眾治世，常少而亂世，常多何以知其然耶。曰：觀之於物，何物不然。譬諸五穀耘之而不苗者有矣。蓬莠不耘，而猶生耘之而求其盡也。亦末如之,GJTS-XXD,古今圖書集成·學行典,236
義利,矣。由是知君子小人之道，有自來矣。君子見善則喜之，見不善則遠之。小人見善則疾之，見不善則喜之。善惡各從其類也。君子見善則就之，見不善則違之；小人見善則違之，見不善則就之。君子見義則遷，見利則止，小人見義則止，見利則遷；遷義則利人，遷利則害人，利人與害人相去一何遠耶。家與國一也，其興也。君子常多而小人，常鮮其亡也。小人常多而君子，常鮮君子多而去之者，小人也。小人多而去之者，君子也。君子好生小人好殺好生，則世治好殺則世亂君子好義，小人好利治世則好義，亂世則好利其理一也。,GJTS-XXD,古今圖書集成·學行典,235
義利,喻於利所謂喻於義，則惟義而已。自義之外非君子之所當務也。夫然後所守者約如孟施舍之守，氣可謂約矣。所以不及曾子者，以曾子惟義之從故也。,GJTS-XXD,古今圖書集成·學行典,66
義利,某拜違侍右倏忽月餘，頃嘗附兩書於建寧，竊計已獲關聽矣。某十八日離膝下道路，留滯二十四日到鈆山館，於六十兄官舍，路中幸無大病，今日戴君來診脈，其言極，有理許示藥方矣。云無他病，只是稟受氣弱失汗，多心血少氣不升降，上下各為一人，其他曲折皆非俗醫所及。頃在建陽，惟見太湖。一親戚語近此耳至於心，意隱微亦頗得之。信乎其不可揜也。某向蒙指喻二，說其一已，敘次成文，惟義利之說。見得未分明，說得不快。今且以泛論時事者代之，大略如前書中之意，到闕萬一得，對畢即錄呈也。但義利之說乃儒者第一義，平時豈不講論及此，今欲措辭斷事，而茫然不知所以為說，無乃此身自坐在裏，許而不之察乎。此深可懼者，此閒亦未有，便姑留此幅書以俟，附行若蒙賜教，只以附建寧陳丈處可也。天氣未寒，更切為道保重，以慰瞻仰九月二十六日拜狀不備。,GJTS-XXD,古今圖書集成·學行典,347
義利,昨已具前幅而細看來書，方論董子功利之語，而下句所說曾無疑事，即依舊是功利之見，蓋天下只有一理，此是即彼非此非，即彼是不容，並立故古之聖賢心存目，見只有義理都不見，有利害可計，較日用之閒應事接物，直是判斷得直截分明而推以及人。吐心吐膽，亦只如此，更無回互，若信得及，即相與俱入聖賢之域，若信不及，即在我亦，無為人謀而不盡底心，而此理是非昭著明白。今日此人雖信不及向後，他人須有信得及底，非但一時之計也。若如此所論，則在我者未免視人顏色之可否以為語默只此意思，何由能使彼信得及乎。然此亦無它只是，自家看得道義，自不能端的，故不能真知是非之辨而為此回枉不是說時，病痛乃是見處病痛也。試思之如何。,GJTS-XXD,古今圖書集成·學行典,294
義利,前人小人固無知，惟以利為視；君子固不欺，見得還思義。思義不顧死，見利或忘生；二者之所起，平之與不平。,GJTS-XXD,古今圖書集成·學行典,50
公私,民孰敢不輯。季徹局局然笑曰：若夫子之言，於帝王之德，猶螳螂之怒臂以當車轍，則必不勝任矣。《韓子‧外儲說》：中牟無令。晉平公問趙武曰：中牟，三國之股肱，邯鄲之肩髀。寡人欲得其良令也，誰使而可。武曰：邢伯子可。公曰：非子之讎也。曰：私讎不入公門。公又問曰：中府之令，誰使而可。曰：臣子可。故曰：外舉不避讎內舉不避子。趙武所薦四十六人，及武死，各就賓位，其無私德若此。解狐薦其讎於簡主以為相。其讎以為且幸釋己也，乃因往拜謝。狐乃引弓送而射之，曰：夫薦汝，公也，以汝能當之也。夫讎汝，吾私怨也，不以私怨汝之故壅汝於吾君。故私怨不入公門。解狐舉邢伯柳為上黨守，柳往謝之，曰：子釋罪，敢不再拜。曰：舉子，公也；怨子，私也。怨子如初。《說苑‧至公篇》：吳王壽夢有四子，長曰謁，次曰餘祭,GJTS-XXD,古今圖書集成·學行典,335
公私,怨子者私也，吾不以私事害公義，子其去矣，顧吾射子也。楚令尹子文之族有干法者，廷理拘之，聞其令尹之族也而釋之。子文召廷理而責之曰：凡立廷理者將以司犯王令而察觸國法也。夫直士持法，柔而不撓；剛而不折。今棄法而背令而釋犯法者，是為理不端，懷心不公也。豈吾營私之意也，何廷理之駮於法也。吾在上位以率士民，士民或怨，而吾不能免之於法。今吾族犯法甚明，而使廷理因緣吾心而釋之，是吾不公之心，明著於國也。執一國之柄而以私聞，與吾生不以義，不若吾死也。遂致其族人於廷理曰：不是刑也，吾將死。廷理懼，遂刑其族人。成王聞之，不及履而至於子文之室曰：寡人幼少，置理失其人，以違夫子之意。於是黜廷理而尊子文，使及內政。國人聞之，曰：若令尹之公也，吾黨何憂乎。乃相與作歌曰：子文之族，犯國法程，廷理釋之，子文不聽,GJTS-XXD,古今圖書集成·學行典,343
公私,定代地，立子恆為代王，高后崩，諸呂謀為亂。丞相陳平等共誅之，使人迎代王。代王令宋昌驂乘至渭橋。群臣拜謁稱臣，代王下拜。太尉勃進曰：願請閒。宋昌曰：所言公，公言之；所言私，王者無私。太尉勃乃跪上天子璽。《袁盎傳》：盎為吳相，告歸，道逢丞相申屠嘉，下車拜謁，丞相從車上謝。盎還，媿其吏，乃之丞相舍上謁，求見丞相。丞相良久乃見。因跪曰：願請閒。丞相曰：使君所言公事，之曹與長史掾議之，吾且奏之；則私，吾不受私語。《尹翁歸傳》：翁歸拜東海太守，過辭廷尉于定國。定國家在東海，欲屬託邑子兩人，令坐後堂待見。定國與翁歸語終日，不敢見其邑子。既去，定國乃謂邑子曰：此賢將，汝不任事也，又不可干以私。《何武傳》：武為鄠令，坐法免歸。武兄弟五人，皆為郡吏，郡縣敬憚之。武弟顯家有市籍，租常不入,GJTS-XXD,古今圖書集成·學行典,337
公私,義不以私廢公。嘉儼執憲不阿，與為親交。《晉書‧羊祜傳》：祜歷職二朝，任典樞要。凡所進達，人皆不知所由。或謂祜慎密太過，祜曰：拜爵公朝，謝恩私門，吾所不取。祜女夫嘗勸祜有所營置，令有歸戴者，可不美乎。祜默然不應，退告諸子曰：此可謂知其一不知其二。人臣樹私則背公，是大惑也。汝宜識吾此意。《孔愉傳》：愉為司徒長史，以平南將軍溫嶠母亡遭亂不葬，乃不過其品。至是，峻平，而嶠有重功，愉往石頭詣嶠，嶠執愉手而流涕曰：天下喪亂，忠孝道廢。能持古人之節，歲寒不凋者，惟君一人耳。時人咸稱嶠居公而重愉之守正。《梁書‧徐勉傳》：勉遷吏部尚書。常與門人夜集，客有虞暠求詹事五官，勉正色答云：今夕止可談風月，不宜及公事。故時人咸服其無私《蕭琛傳》：琛為通直散騎侍郎。時魏遣李道固來使，齊帝讌之。琛於御筵舉酒勸道固，道固不受，曰：公庭無私禮，不容受勸。琛徐答曰：《詩》所謂雨我公田，遂我及私。座者皆服，道固乃受琛酒。《唐書‧蘇傳》：子頲，開元時，與宋璟同當國。璟嘗曰：吾與蘇氏父子同為宰相，僕射長厚，自是國器；若獻可替否，事至則斷，盡公不顧私，則今丞相為過之。,GJTS-XXD,古今圖書集成·學行典,468
公私,再遷中書舍人、翰林學士。每除制出，以金幣來謝者，卻之曰：公事而當私貺邪。《劉延祐傳》：延祐從弟藏器，高宗時為侍御史。衛尉卿尉遲寶琳脅人為妾，藏器劾還之，寶琳私請帝止其還，凡再劾再止。藏器曰：法為天下縣衡，萬民所共，陛下用捨繇情，法何所施。今寶琳私請，陛下從之；臣公劾，陛下亦從之。今日從，明日改，下何所遵。彼匹夫匹婦猶憚失信，況天子乎。帝乃詔可。《宋史‧范仲淹傳》：仲淹子純祐，從仲淹之鄧。得疾昏廢，臥許昌。富弼守淮西，過省之，猶能感慨道忠義，問弼之來公耶私耶，弼曰公。純祐曰公則可。《名臣言行錄》：范文正知開封獻《百官圖》，指宰相差除不公，陰薦韓億可用。文正既貶，仁宗以諭億。億曰：若仲淹舉臣以公,GJTS-XXD,古今圖書集成·學行典,299
公私,宋張栻學者潛心，孔孟必得其門而入，愚以為莫先於義利之辨，蓋聖學無所為而然也。無所為而然者，命之所以不已。性之所以不偏而教之，所以無窮也。凡謂有所為而然者，皆人欲之私。而非天理之所存，此義利之分也。自未嘗省察者，言之終日之閒，鮮不為利矣。非特名位貨殖而後為利也，斯須之頃意之所向一涉於有所為雖，有淺深之不同，而其徇己自私，則一而已。,GJTS-XXD,古今圖書集成·學行典,165
公私,將日救過不暇，由是而不舍則趣益深理，益明而不可以已也。孔子曰：古之學者為己，今之學者為人，為人者無適而非，利為己者無適而非義。曰：利雖在己之事亦為人也。曰：義則施諸人者，亦莫非為己也。義利之辨大矣。豈特學者治己之所。當先施之天下國家一也，王者所以建立邦本垂裕，無疆以義故也。而霸者所以陷溺人心貽毒後世以利故也，孟子當戰國橫流之時，發揮天理遏止，人欲深切著明撥亂反正之大綱也。其微辭奧義備載七篇之書如某者雖曰：服膺而學力未充，何足以窺究萬一試。以所見與諸君共講之願無忽深思焉。,GJTS-XXD,古今圖書集成·學行典,237
公私,前人武夷劉圭父道長沙省其兄，予獲識之於其行也。徵贈言之義至於再三，顧予者方自藥其病之不暇而何足以問所宜嗟乎。道二義與利而已矣。義者亙古今通天下之正逵，而利者犯荊棘入險阻之私逕也。人之秉彝固有坦然，正逵之可遵而乃不由之而反犯荊棘冒險阻顛冥終身而不悔，獨何與血氣之動於欲也。動於聲色，動於貨財，以至於爵祿之可慕，則進以求達知名之可利。則銳於求名不寧惟是。凡一日之閒，起居飲食遇事接物苟私己自便之事，意之所向無不趨之，則天理滅而人道或幾乎。其胸次營營，豈得須臾，寧處於斯世，亦僥倖以苟免耳。徒知有六尺血氣之軀，而不知其體元與天地相周流也。豈不可惜乎。雖然義內也，本其良心之不可以自已者，反而求之夫。以圭父之才又盛年其仕於時也。人固曰：宜而以親疾之，故求祠官，方將杜門專意，惟所以承顏節適者是念是圖，而弗暇它顧也。則圭父之心豈與世之長騖於利者比乎。願圭父以是焉。觀之念慮之起必察其為義乎。詭遇獲禽雖若丘陵吾弗屑也。則所謂良心之不可以已者。將日引月，長既久且熟，幾微毫髮了然，坐判於胸中私逕永絕，正逵大通，駟馬駕安車而王良造父為之，先後夫孰禦焉，如僕不敏當策蹇以相與彷彿也。,GJTS-XXD,古今圖書集成·學行典,482
公私,斷乎。其必不可為是故其視義也。如飢之於食渴之，於飲寒暑之於裘葛，汲汲乎不得不止也。其於利也，如蠅之汙，如蠆之螫如莫邪之傅，體亟亟乎不遠不休也。是故蟬蛻濁穢中情潔白不可染也，意氣宣通翔於千仞不可詘也。延至三旌餼以萬鍾不可留也，刀鋸鼎鑊卒然臨之不可亂也，不為眾人之觀飾。其情貌亦不為眾人之不觀易其情貌。不為眾人。之譽樹其操行亦不為眾人之不譽改其。操行何者彼其辨義利者至熟也世之學者義利之辨不明。類顛頓乎混冥，之中而不覺悟乎昭明之術，紛紛皆為利來。攘攘皆為利往汨沒而莫能自出，至於立私於公倚邪，於正竄端匿跡不可方物彼,GJTS-XXD,古今圖書集成·學行典,255
公私,豈樂以小人自命而卒。陷其身為小人之尤者可不為。大哀哉故曰差之，毫釐繆以千里差之千里繆以，無算奈之何其。勿早辨也於何辨之辨之心而已方寸，之中至靈至瑩一念，無所為。而為耶吾知之一念，有所為而為耶。如別白黑而別一二不待剖而析，此真心也。夫惟不昧所為此心者，而於義利之介洞然矣嗟乎此尤辨，義利之要術也。義利部紀事《呂氏春秋‧離俗篇》：湯與伊尹謀夏伐桀，克之，以讓卞隨。卞隨辭又讓於務光，務光辭曰：廢上，非義也。殺民，非仁也。人犯其難，我享其利，非廉也。吾聞之：非其義，不受其利；無道之世，不踐其土，況於尊我乎。吾不忍久見也。,GJTS-XXD,古今圖書集成·學行典,258
公私,負石而沈於募水。《國語》：厲王說榮夷公，芮良夫曰：王室其將卑乎。夫榮公好專利而不知大難。夫利，百物之所生也，天地之所載也，而或專之，其害多矣。天地百物，皆將取焉，胡可專也。所怒甚多，而不備大難，以是教王，王能久乎。夫王人者，將導利而布之上下者也，使神人百物無不得其極，猶日怵惕，懼怨之來也。故《頌》曰：思文后稷，克配彼天。立我烝民，莫匪爾極。《大雅》曰：陳錫載周。是不布利而懼難乎。故能載周，以至於今。今王學專利，其可乎。匹夫專利，猶謂之盜，王而行之，其歸鮮矣。榮公若用，周必敗。既，榮公為卿士，諸侯不享，王流於彘。,GJTS-XXD,古今圖書集成·學行典,258
公私,《過庭錄》：潘兌說之侍郎夙慕，程正叔過洛就見之，時黨事正起，正叔畏避不出，潘再三致恭欲見，正叔不得已出，說之展師弟禮請教伊川遜不受潘請之固正叔問曰公嘗讀何書潘曰嘗看語孟正叔曰有得乎曰未也伊川問曰孜孜為善者舜之徒孜孜為利者蹠之徒其義若何潘以為易己也曰此不難曉先生曰雖然今之所為善者乃古之所謂利也潘下拜悅服而去潘至許見先祖語其事曰自聞斯言悟一生之非矣《宋史‧陸九淵傳》：九淵與朱熹論辯多不合。及熹守南康，九淵訪之，熹與至白鹿洞，九淵為講君子小人喻義利一章，聽者至有泣下。熹以為切中學者隱微深痼之病。《明外史‧王敬臣傳》：敬臣嘗以銀器質於人。踰年，乃贖其人誤授以金器趣僕，還之。而其人更以布賚僕僕不受。曰主行義，而我為利乎。《胡居仁傳》：居仁與人語，終日不及利祿。,GJTS-XXD,古今圖書集成·學行典,329
公私,夫繩之為度也，可卷而伸也，引而伸之，可直而晞，故聖人以身體之。夫修而不橫，短而不窮，直而不剛，久而不忘者，其惟繩乎。曲直部紀事《左傳》：僖二十八年，晉侯圍曹，宋人使門尹般如晉師告急，晉執曹伯，分曹衛之田，以畀宋人，子玉使宛春告於晉師。曰：請復衛侯，而封曹，臣亦釋宋之圍，子犯曰：執宛春以怒楚，既戰而後圖之，乃拘宛春於衛，子玉怒，從晉師，晉師退，軍吏曰：以君辟臣，辱也。且楚師老矣，何故退，子犯曰：師直為壯，曲為老，豈在久乎，微楚之惠不及此，退三舍避之，所以報也。,GJTS-XXD,古今圖書集成·學行典,231
邪正,此其心豈湯武之心哉。而獨至於戰，則曰不禽二毛，不鼓不成列。非有仁者之素，而欲一旦竊取其名以欺後世，苟《春秋》不為正之，則世之為仁者，相率而為偽也。故其書曰：冬十一月乙巳朔，宋公及楚人戰于泓，宋師敗績。《春秋》之書戰，未有若此其詳也。君子以為其敗固宜，而無有隱諱不忍之辭焉。荀息之事君也，君存不能正其違，歿又成其邪志而死焉。荀息而為忠，則凡忠於盜賊、死於私暱者皆忠也，而可乎。故其書曰：及其大夫荀息。不然，則荀息、孔父之徒也，而可名哉。,GJTS-XXD,古今圖書集成·學行典,217
邪正,楊時蔡京用事二十餘年，蠹國害民幾危宗社，人所切齒。而論其罪者，莫知其所本也。蓋京以繼述神宗為名實，挾王安石以圖身利，故推尊安石，加以王爵，配餐孔子廟庭。今日之禍，實安石有以啟之，謹按安石挾管商之術，飾六藝以文奸言，變亂祖宗法度，當時司馬光已言其為害，當見於數十年之後，今日之事若合符契。其著為邪說，以塗學者耳目，而敗壞其心術者，不可縷數，姑即一二事明之。昔神宗嘗稱美漢文，惜百金以罷露臺，安石乃言陛下若能以堯舜之道治天下，雖竭天下以自奉不為過。守財之言，非正理，曾不知堯舜茅茨土階，禹曰克儉于家則竭天下以自奉者，必非堯舜之道。其後王黼以應奉花石之事，竭天下之力，號為享上實。安石有以倡之也，釋鳧鷖守成之詩於末章，則謂以道守成者。役使群眾泰而不為驕，宰制萬物費而不為侈，孰弊？弊然以愛為事詩之所言正謂能持盈，則神祇祖考安樂之而無後艱爾。自古釋之者，未有泰而不為驕，費而不為侈之說也，安石獨倡為之說以啟人主之侈心。後蔡京輩輕費妄用，以侈靡為事。安石邪說之害如此，伏望追奪王爵，明詔中外，毀去配享之像，使邪說淫辭不為學者之惑。,GJTS-XXD,古今圖書集成·學行典,460
巧拙,顏淵問仲尼曰：吾嘗濟乎觴深之淵，津人操舟若神。吾問焉，曰：操舟可學邪。善游者數能。若乃夫沒人，則未嘗見舟而便操之也。吾問焉而不吾告，敢問何謂也。仲尼曰：善游者數能，忘水也。若乃夫沒人之未嘗見舟而便操之也，彼視淵若陵，視舟之覆，猶其車卻也。覆卻萬方陳乎前而不得入其舍，惡往而不暇。以瓦注者巧，以鉤注者憚，以黃金注者殙。其巧一也，而有所矜，則重外也。凡重外者內拙。,GJTS-XXD,古今圖書集成·學行典,180
巧拙,為善使人不能得從，此獨善也；為巧使人不能得從，此獨巧也。未盡善巧之理，為善與眾行之，為巧與眾能之，此善之善者、巧之巧者也。所貴聖人之治，不貴其獨治貴其能，與眾共治；貴工倕之巧，不貴其獨巧，貴其能與眾共巧也。,GJTS-XXD,古今圖書集成·學行典,103
巧拙,巧者常勝拙者，常負其勢然也，此謂中主之聽也。至於闇君，則不察辭之巧拙也。二策並陳，而從其致己之欲者，明君不察辭之巧拙也。二策並陳，而從其致己之福者。,GJTS-XXD,古今圖書集成·學行典,74
是非,道惡乎隱而有真偽。言惡乎隱而有是非。道惡乎往而不存。言惡乎存而不可。道隱于小成，言隱于榮華。故有儒墨之是非，以是其所非而非其所是。欲是其所非而非其所是，則莫若以明。物無非彼，物無非是。目彼則不見，自知則知之。故曰彼出于是，是亦因彼。彼是方生之說也，雖然，方生方死，方死方生；方可方不可，方不可方可；因是因非，因非因是。是以聖人不由，而照之于天，亦因是也。是亦彼也，彼亦是也。彼亦一是非，此亦一是非。果且有彼是乎哉。果且無彼是乎哉。彼是莫得其偶，謂之道樞。樞始得其環中,GJTS-XXD,古今圖書集成·學行典,233
是非,莫非指也。是以聖人求人于是非之內，乃得無是非人也。指非非指也，指與物非指也。夫謂之指者，非無指也；指既不能與物為指，故非指也。使天下無物指，誰徑謂非？指天下無物，誰徑謂指？設使天下無物無指，則寂然矣，誰謂指為非指乎？誰謂指為指乎？天下有指無物，指誰徑謂？非指徑謂，無物非指。設使有指而無物可施指者，誰謂有指為非指乎？誰謂有無物，故非指乎明？本無指也。且夫指固自為非指，奚待于物而乃與為指？反覆相推則指自為無，指何能與物為指乎？明萬物萬殊，各自為物，各有所宜，無是非也。是以聖人淵默恬淡，忘是忘非，不棄一能，不遺一物也。,GJTS-XXD,古今圖書集成·學行典,259
是非,并而是之，無是非之分。無是非之分，故無是非之實。無以定疑論，故虛妄之說勝也。《問孔篇》：世儒學者，好信師而是古，以為賢聖所言皆無非，專精講習，不知難問。夫賢聖下筆造文，用意詳審，尚未可謂盡得實，況倉卒吐言，安能皆是。不能皆是，時人不知難；或是，而意沈難見，時人不知問。案賢聖之言，上下多相違；其文，前後多相伐者。世之學者，不能知也。論者皆云：孔門之徒，七十子之才，勝今之儒。此言妄也。彼見孔子為師，聖人傳道，必授異才，故謂之殊。夫古人之才，今人之才也。今謂之英傑，古以為聖神，故謂七十子歷世希有。使當今有孔子之師，則斯世學者，皆顏、閔之徒也；使無孔子，則七十子之徒，今之儒生也。何以驗之。以學於孔子，不能極問也。聖人之言，不能盡解；說道陳義，不能輒形。不能輒形,GJTS-XXD,古今圖書集成·學行典,330
是非,以敏於賦頌，為弘麗之文為賢乎。則夫司馬長卿、揚子雲是也。文麗而務巨，言眇而趨深，然而不能處定是非，辨然否之實。雖文如錦繡，深如河、漢，民不覺知是非之分，無益於彌為崇實之化。孔子稱少正卯之惡曰：言非而博，順非而澤。內非而外以才能飭之，眾不能見則以為賢。夫內非外飭是，世以為賢，則夫內是外無以自表者，眾亦以為不肖矣。是非亂而不治，聖人獨知之。人言行多若少正卯之類，賢者獨識之。孔子之作《春秋》，未可以觀聖；有若孔子之業者，未可知賢也。曰：周道弊，孔子起而作之，文義褒貶是非，得道理之實，無非僻之誤，以故見孔子之賢，實也。《人物志‧七繆篇》：愛善疾惡，人情所常。苟不明質疏善，善非何以論之夫善？非者雖非，猶有所是，以其所是順己所長。晉陶潛《歸去來辭》實迷途，其未遠覺，今是而昨非。,GJTS-XXD,古今圖書集成·學行典,337
是非,象曰：咸臨貞吉，志行正也。建安丘氏曰：當臨之始，初能固守其正以從，二則陽剛浸長、群陰退聽而得吉也。以其未當臨陰之任，故曰志行正而已。,GJTS-XXD,古今圖書集成·學行典,66
是非,動而健，剛中而應，大亨以正，天之命也。龜山楊氏曰：五以剛健中正位乎上，二以柔順中正應于下，上下相與，以正故其亨也，以正而已。大亨以正，非人之私智所能為也。循天理而已，故曰天之命也。維天之命，於穆不已，所謂命者亦誠而已矣。,GJTS-XXD,古今圖書集成·學行典,110
是非,叔向問晏子曰：正士之義，邪人之行，何如？晏子對曰：正士處勢，臨眾不阿私行。于國足養而不忘，故通則事上，使卹其下；窮則教下，使順其上。事君盡禮，行忠不正，爵祿不用，則去而不議，其交友也。論身議行，不為苟戚不同則疏而不悱不毀。進于君，不以刻民尊于國，故用于上則民安，行于下則君尊，故得眾，上不疑其身，用于君不悖于行，是以進不喪亡，退不危身，此正士之行也。邪人則不然，用于上則虐民，行于下則逆上，事君苟進不道忠，交友苟合不道行，持諛巧以正祿，比姦邪以厚養，矜爵祿以臨人，夸禮貌以華不任。于上則輕議不篤，于友則好誹，故用于上則民憂，行於下則君危。是以其事君近于罪，其交友近于患，其得上辟于辱，其為生僨于刑，故用于上則誅，行于下則弒，是故交通則辱生，患則危，此邪人之行也。,GJTS-XXD,古今圖書集成·學行典,331
是非,宋邵雍賢人好正，姦人好邪，好邪則競，好正則和。邪正部雜錄《文子‧微明篇》：老子曰：以政教化其勢易而必成以邪教化其勢難而必敗《荀子‧儒效篇》：儒者雖窮困凍餒，必不以邪道為貪。《韓子‧解老篇》：驕心生，則行邪僻而動棄理。行邪僻，則身死；動棄理，則無成功。《淮南子‧齊俗訓》：人之性無邪，久湛於俗則易，易而忘本，合於若性。《氾論訓》：孔子誅少正卯而魯國之邪塞；子產誅鄧析，而鄭國之姦禁。《說苑‧權謀篇》：權謀有正有邪；君子之權謀正，小人之權謀邪。夫正者，其權謀公，故其為百姓盡心也誠；彼邪者，好私尚利，故其為百姓也詐。《潛夫論‧慎微篇》,GJTS-XXD,古今圖書集成·學行典,265
是非,舟車器異，杞梓材殊，罔枉枘以鑿，罔破圓為觚，必將考廣狹以分寸，定刓方以規模，則物不能以長短，隱材不能以曲直，誣可謂藝之要，道之樞，是謂心之術也，豈慮手之傷乎？且夫大明若蒙，大盈若沖，是以大巧棄其末工，則知巧在乎不違天真，非役神於木。人之內巧在乎無枉物性，非勞形於棘猴之中，若然者，豈徒於般爾之輩騁伎而校功哉？,GJTS-XXD,古今圖書集成·學行典,154
是非,予曰：巧，竊所恥也，且患世多巧也。喜而賦之：巧者言，拙者默；巧者勞，拙者逸；巧者賊，拙者德；巧者凶，拙者吉。天下拙，刑政徹。上安下順，風清弊絕。,GJTS-XXD,古今圖書集成·學行典,72
是非,予又病夫學者之不拙也，旁窺而竊取，耳受而口傳，恃億度而鑿空虛；難之不圖而惟獲之計；序之不循而惟志之必；久之不務而惟速之欲。若是而欲有諸其躬也，難矣，予是以病夫學者之不拙也。稽諸洙泗之門，子之家，子輿非百世師乎？聖人始以魯稱之。而其於是道，終以魯得之，所謂三省其身，自反而縮，與夫動容貌、正顏色、出辭氣，皆其平日所為用力者也。,GJTS-XXD,古今圖書集成·學行典,162
是非,戰兢臨履至於啟手足之際，而後以為知免一簀之未止猶不敢安，其終其學之有始有卒幾於聖，而全其天，蓋如此，謂於是道以魯得之，非耶？由予前所言士病於不拙者，吾子既無是之患矣，由於後所言病夫學者之不拙者，吾子其率是以勉之哉。請無他求，以子之家子輿為標準而從事焉，其可矣。若夫安其所已能而倦其所未進，則為拘於有限而息乎無窮，是拙之流生害也，吾子其必不然矣。,GJTS-XXD,古今圖書集成·學行典,172
是非,金趙秉文宣撫移剌公築室於私第，榜之日，以告閒閒居士，曰：余有拙病，似愚而強，矯矯亢亢，踽踽涼涼。人皆喜圓，己獨喜方，將適東溟，顧登太行，將之暘谷，反走寒鄉。鬼笑揶揄，人怒中傷。神醫不能療蓍，蔡不能詳，且子以為何如可愈而康也？居士曰：拙者自拙，吾不知其短；巧者自巧，吾不知其長。或善宦而九卿，或白首而潛郎。以俗觀之，有窳有良；以道觀之，孰否孰臧？較榮枯於瞬息，等一夢於黃粱，神龜曳尾，大勝刳腸，漢陰抱甕，焉知泆湯？蜂以蜜，而割蚌以珠，而戕錮桓山之石，豈若鶉衣之負朝？陽憶上蔡之犬，何如羊裘之釣滄浪？天道茫茫，何有何亡？老龜不爛，禍延枯桑。魯酒味薄，邯鄲被殃。吉凶無朕，智不能量。鄙夫自私，蝨處褌襠。達人大觀，物我兩忘。縱心浩然，與道翱翔。言未既，公笑曰：余病良已謝，夫子之愈膏肓也。,GJTS-XXD,古今圖書集成·學行典,340
是非,吾識之拙，當為舉世師，此者乃吾所大拙，其餘癡經戇緯，錯綜紛披，良平不能策其數，游夏不能述以辭，德敬豈有之乎？然吾亦有不拙者，聖人既沒，千載至今，道存於經，嶽海崇深，茫乎無涯，窅乎無塗，眾人遊其外而不得其內，舐其膚而不味其腴，吾則搜摩刮剔，視其軌而足其跡，入孔孟之庭而承其顏色，斯不謂之巧不可也。生民之敘有政有紀，離為六府，合為三事。周公既亡，本摧末弊，秦刻漢駁，而世以不治，吾握其要而舉之，爬腸擇纇，取巨捐細，德修政舉，禮成樂備，廣廈細旃，每資之以獻替。吾於斯藝，雖管仲復生，猶將扼其吭而鞭其背，是不謂之巧不可也，而德敬豈有是乎？蓋人之所拙者必有所巧，有所巧者必有所拙，拙於今必巧於古，拙於詐必巧於智，拙於人者必巧於天。,GJTS-XXD,古今圖書集成·學行典,310
是非,今茲隴西之吏，賴社稷之神靈，奉陛下之明詔，和輯士卒，底厲其節，起破傷之民以當乘勝之匈奴，用少擊眾，殺一王，敗其眾而有大利。非隴西之民有勇怯，迺將吏之制巧拙異也。《晉書‧劉隗傳》：隗伯父訥，有人倫鑒識。初入洛，見諸名士而歎曰：周弘武巧於用短，杜方叔拙於用長。《宋書‧范泰傳》：泰通率任心，雖在公言，不異私室，高祖甚賞愛之。然拙於為治，故不得在政事之官。遷護軍將軍，以公事免。《范傳》：外甥謝綜，雅為所知，孔熙先家甚富足，始與綜諸弟共博，故為拙行，以物輸之。綜等諸年少，既屢得物，乃引熙先與為數，又與戲，遂相與異常，申莫逆之好。《衡陽文王義季傳》：義季素拙書，上聽使餘人書啟事，唯自署名而已。,GJTS-XXD,古今圖書集成·學行典,294
名實,宋蘇軾張釋之論秦之敝曰：其敝徒文具亡。其惻隱之實嗚呼文具之敝非，特秦之所以患實古今，之通患也昔之為治者實未。具則文亦不具未能防，民之偽則不敢為制禮之文。未能約民之侈則不敢為恭儉之文未能行惠民之。事則不敢為寬恤之文以，至政教賞罰有毫釐。之不備誠心惻然務從施，惠初未嘗虛飾焉故其。過人得以議之其失人得以指之，見其偏則可以矯之使正見其闕則可。以備之使全猶按脈治病虛實燥濕浮沈無錙銖之不見然後隨。其病而投之湯劑加之鍼石其。不瘳者鮮矣，至於末，年之敝無其實而有其名家挾。周孔之書而俗。益薄人治司馬之法而兵益懦人誦。夷齊之清而行益污人，負龔黃之名而政益亂問其詔。令則堯舜之典謨也。問其典章則成周之禮樂也入。其國觀其朝其文煥，然雖治國之時有所不及。然徐考其實乃與桀紂幽。厲同出一倫上以虛。文欺,GJTS-XXD,古今圖書集成·學行典,339
名實,楊時士不患無名患，實之不至道鄉天下。士也以一言忤旨流竄嶺表。終身不復今手澤所，存士夫寶藏之以為珍玩其身，雖屈於一時而世誦。其美不厭蓋名。實既孚則清，議終不可掩也。,GJTS-XXD,古今圖書集成·學行典,81
名實,詩薛包是也悌之可名者，如鄭均季海是。也忠信亦然故西漢尚。吏治則有趙廣漢尹翁歸韓延壽。張敞之名為之冠東漢尚氣節，則有陳蕃劉淑李膺范滂之名為之招唐重相業則，有裴杜宋尚理學則有程。朱而其閒又有修名功名才。名文名之不，同焉如王烈管寧諸人則修，名也李晟馬燧諸人則功名也。劉穆之姚元之輩則以才名著,GJTS-XXD,古今圖書集成·學行典,142
誠偽,生降衷秉彝。初靡或異利欲戕之。乃雜於偽維克弗雜，斯全其。天無妄則聖不。欺則賢五常百行，非誠曷有式精以。擇式固以守維性，均善維誠均能。以實實心以實實，理凡厥維持莫先主一主一曰：敬既一則實故曲必致。而邪必，閑念玆在玆欲淨。理還內之所存外。之所發言行不妄乃，其入門其機甚約其效甚鉅，少壯而老。一誠為主,GJTS-XXD,古今圖書集成·學行典,147
名實,有形者必有名有。名者未必有形形而不。名未必失其方圓白黑。之實名而不可不尋名以檢其差，故亦有名以檢形形。以定名名以。定事事以檢名，察其所以然則形名，之與事物。無所隱其理矣名。有三科一曰命物之名方圓。白黑是也二曰：毀。譽之名善惡貴賤是。也三曰：況謂。之名賢愚愛憎是也。名者名形者也形者，應名者也然形非正名也，名非正形也。則形之與名居然別矣，不可相亂亦不可。相無無名故。大道無稱有名故名。以正形今萬物具，存不以名正之則亂。萬名具列不，以形應之則乖故形名者不可不正也善。名命善，惡名命惡。故善有善名惡有惡名聖賢仁智命。善者也頑嚚凶愚命，惡者也今即聖賢。仁智之名以求聖賢仁。智之實未之或盡也即頑嚚。凶愚之名以求頑嚚凶愚，之實亦或未盡也使善惡畫然。有分雖未能，盡物之實猶。不患其差也故曰名不可。不辨也名稱，者何彼此，而檢虛實者也自古至今。莫不用此而得用彼而失。失者由名分混得，者由名，分察今親賢而疏不肖賞，善而罰惡賢不肖善惡之。名宜在彼親疏。賞罰之稱宜屬我我，之與彼，又復一，名名之察者也名，賢不肖為親，疏名善惡為賞罰合彼。我之一稱而不，別之名之混。者也故曰名稱者不可不察也,GJTS-XXD,古今圖書集成·學行典,481
名實,單不足以喻則兼；單與兼無所相避則共；雖共不為害矣。知異實者之異名也，故使異實者莫不異名也，不可亂也，猶使異實者莫不同名也。故萬物雖眾，有時而欲遍舉之，故謂之物；物也者，大共名也。推而共之，共則有共，至於無共然後止。有時而欲遍舉之，故謂之鳥獸。鳥獸也者，大別名也。推而別之，別則有別，至於無別然後止。名無固宜，約之以命，約定俗成謂之宜，異於約則謂之不宜。名無固實，約之以命實，約定俗成，謂之實名。名有固善，徑易而不拂,GJTS-XXD,古今圖書集成·學行典,207
名實,凡主有識，言不欲先。人唱我和，人先我隨。以其出為之實，以其言為之名，取其實以責其名，則說者不敢妄言，而人主之所執其要矣。,GJTS-XXD,古今圖書集成·學行典,60
名實,寡人甚好士。尹文曰：願聞何謂士。王未有以應。尹文曰：今有人於此，事親則孝，事君則忠，交友則信，居鄉則悌，有此四行者，可謂士乎。齊王曰：此真所謂士已。尹文曰：王若得人，肯以為臣乎。王曰：所願而不能得也。尹文曰：使若人於廟朝中，深見侮而不鬥，王將以為臣乎。王曰：否。大夫見侮而不鬥，則是辱也。辱則寡人弗以為臣矣。尹文曰：雖見侮而不鬥，未失其四行也。未失其四行者，是未失其所以為士一矣。未失其所以為士一，而王以為臣，失其所以為士一，而王不以為臣，則嚮之所謂士者乃士乎。王無以應。,GJTS-XXD,古今圖書集成·學行典,236
名實,清名登而金貝入，信譽顯而然諾虧，不知後之矛戟，毀前之干櫓也。宓子賤云：誠於此者形於彼。人之虛實真偽在乎心，無不見乎跡，但察之未熟耳。一為察之所鑒，巧偽不如拙誠，承之以羞大矣。伯石讓卿，王莽辭政，當於爾時，自以巧密；後人書之，留傳萬代，可為骨寒毛豎也。近有大貴，孝悌著聲，前後居喪，哀毀踰制，亦足以高於人矣。而嘗以苫塊之中，以巴豆塗臉，遂使成瘡，表哭泣之過。左右童豎，不能掩之，益使外人謂其居處飲食，皆為不信。以一偽喪百誠者，乃貪名不已故也。,GJTS-XXD,古今圖書集成·學行典,220
名實,且勸一伯夷，而千萬人立清風矣；勸一季札，而千萬人立仁風矣；勸一柳下惠，而千萬人立真風矣；勸一史魚，而千萬人立直風矣。故聖人欲其魚鱗鳳翼，雜沓參差，不絕於世，豈不弘哉。四海悠悠，皆慕名者，蓋因其情而致其善耳。抑又論之，祖考之嘉名美譽，亦子孫之冕服牆宇也，自古及今，獲其庇廕者眾矣。夫修善立名者，亦猶築室樹果，生則獲其利，死則遺其澤。世人汲汲者，不達此意，若其與魂爽俱昇，松柏皆茂，惑矣哉。,GJTS-XXD,古今圖書集成·學行典,193
名實,程子曰君子。不欲才過德不，欲名過實不欲文過質才過德者不祥名過實者有殃文，過質者莫之與長有實則有名名實。一物也若夫好名者，則徇名為虛矣如君子疾。沒世而名。不稱謂無善可。稱耳非徇名也。上蔡謝氏曰：懷固蔽自欺之心。長虛驕自泰之氣。皆好名之故。龜山楊氏曰：士不患無名患實之不至。魯齋許氏曰：大名之下難處在聖。賢則異於是，無難處者無實。而得名故，難處名美器也造物者忌多取非忌多取忌，夫無實而得名者。,GJTS-XXD,古今圖書集成·學行典,194
名實,迴車駕言邁悠悠。涉長道四顧何茫茫東風搖百草。所遇無故物焉。得不速老，盛衰各有時立身苦，不早人生非金石豈能，長壽考奄忽隨物化榮名。以為寶,GJTS-XXD,古今圖書集成·學行典,67
名實,宋邵雍內無是實外有，是名。小人故矜外無是名。內有是實君子何失。名實部雜錄《列子‧楊朱篇》：田氏之相齊也，君盈則己降，君斂則己施。民皆歸之，因有齊國；子孫享之，至今不絕。若實名貧，偽名富。曰：實無名，名無實。名者，偽而已矣。昔者堯舜偽以天下讓許由、善卷，而不失天下，享祚百年。伯夷叔齊實以孤竹君讓，而終亡其國，餓死於首陽之山。實偽之辨，如此其省也。《說符篇》：爰旌目，餓於道。狐父之盜曰丘，見而下壺飧以餔之。爰旌目三餔而後能視，曰：子何為者也。曰：我狐父之人丘也。爰旌目曰：譆。汝非盜邪。胡為而食我。吾義不食子之食也。兩手據地而歐之，不出，喀喀然，遂伏而死。狐父之人則盜矣，而食非盜也。以人之盜因謂食為盜而不敢食，是失名實者也。,GJTS-XXD,古今圖書集成·學行典,313
名實,生乎。名生而實死也。《孝至篇》：人曰偽，如之何。曰：假儒衣書，服而讀之，三月不歸，孰曰非儒也。或曰：何以處偽。曰：有人則作之，無人則輟之之謂偽。觀人者，審其作輟而已矣。不為名之名，其至矣。為名之名，其次也。《中論‧考偽篇》：可以收名而不必獲，實則不去也可以獲實而不必，收名則不居也。《譴交篇》：名有同而實異者矣，名有異而實同者矣。故君子於是倫也，務於其實而無譏其名。《人物志‧效難篇》：接遇觀人也隨行信名。失其中情故淺美揚露則以為有異深明。沈漠則以為空虛分，別妙理則以為離婁口傳。甲乙則以為義,GJTS-XXD,古今圖書集成·學行典,246
名實,固亦有似是而非者玉。之未理者為璞死鼠。未屠者亦為璞月之旦。為朔車之輈亦謂之朔名。齊實異所宜辨也。《文中子‧禮樂篇》：王孝逸曰：敢問元經之帝何也。子曰：絜名索實此不可去，其為帝實失而名存矣。《晁氏客話》：責名不責，實者古人所恥，今人名亦不責《西疇常言》：名者實之賓也，實有美惡名。亦隨之故，溢美則為譽溢惡則為，毀是以古者無毀譽所謂。直道而行也。《省心錄》：好名，則立異立異。則身危故聖人以名為戒崖下放言名生於實凡物。皆然乃名實何。常之有有以妍為醜以醜為妍。以美為惡以惡為,GJTS-XXD,古今圖書集成·學行典,234
名實,美惟其所稱此亦學道者之。《清暑筆談》：士大夫。處世聲名重者則責。望亦重若虛名一勝恐不能收實。用如真西山負一，世重名及其入朝前譽小減，故前輩云聲名。自是一項事業自是一項江南地。土薄士大夫只，做得一項。《南山素言》：無實之名，禍之門也。無名之實，福之基也《汲古叢語》：名以為實之賓，然有因名勝而損。其實者故曰名者，實之累也。《讀書鏡》：白居易曰：古人云名，者公器不可以多，取僕以向者，竊時之名已。多又欲竊時之。富貴為造物者肯兼與。之乎，陳摶嘗戒种放曰：子他。日遭逢明，主名動天闕名者古。今美器造物所惜,GJTS-XXD,古今圖書集成·學行典,248
名實,勇士一呼，三軍皆辟，其出之也誠。故倡而不和，意而不戴，中心必有不合者也。故舜不降席而王天下者，求諸己也。故上多故，則民多詐矣，身曲而景直者，未之聞也。說之所不至者，容貌至焉；容貌之所不至者，感或至焉。感乎心，明乎智，發而成形，精之至也。可以形勢接，而不可以昭誋。,GJTS-XXD,古今圖書集成·學行典,131
名實,天設日月，列星辰，調陰陽，張四時，日以暴之，夜以息之，風以乾之，雨露以濡之。其生物也，莫見其所養而物長；其殺物也，莫見其所喪而物亡。此之謂神明。聖人象之，故其起福也，不見其所由而福起；其除禍也，不見其所以而禍除。遠之則邇，延之則疏；稽之弗得，察之不虛；日計無算，歲計有餘。夫濕之至也，莫見其形而炭已重矣；風之至也，莫見其象而木已動矣。日之行也，不見其移；騏驥倍日而馳，草木為之靡；縣未轉，而日在其前。故天之且風，草木未動而鳥已翔矣；其且雨也，陰曀未集而魚已噞矣。以陰陽之氣相動也。故寒暑燥濕，以類相從；聲響疾徐，以音相應也。故《易》曰：鳴鶴在陰，其子和之。高宗諒闇，三年不言，四海之內寂然無聲；一言聲然，大動天下。,GJTS-XXD,古今圖書集成·學行典,307
名實,是以天心呿者也，故一動其本而百枝皆應，若春雨之灌萬物也，渾然而流，沛然而施，無地而不澍，無物而不生。故聖人者懷天心，聲然能動化天下者也。故精誠感於內，形氣動於天，則景星見，黃龍下，祥鳳至，醴泉出，嘉穀生，河不滿溢，海不溶波。故《詩》云：懷柔百神，及河嶠嶽。逆天暴物，則日月薄蝕，五星失行，四時干乖，晝冥宵光，山崩川涸，冬雷夏霜。《詩》曰：正月繁霜，我心憂傷。天之與人，有以相通也。故國危亡而天文變，世惑亂而虹蜺見，萬物有以相連，精祲有以相蕩也。故神明之事，不可以智巧為也，不可以觔力致也。,GJTS-XXD,古今圖書集成·學行典,244
名實,無隱士，無軼民，無勞役，無冤刑，四海之內，莫不仰上之德，象主之指，外藩之國，重譯而至，非戶辨而家說之也，推其誠心，施之天下而已矣。《詩》曰：惠此中國，以綏四方。內順而外寧矣。太王亶父處邠，狄人攻之，杖策而去。百姓幼扶老，負釜甑，踰梁山，而國乎岐周，非令之所能招也。秦穆公為野人食駿馬肉之傷也，飲之美酒，韓之戰，以其死力報，非券之所責也。密子治單父，巫馬期往觀化焉，見夜漁者，得小即釋之，非刑之所能禁也。孔子為魯司寇，道不拾遺，市買不豫賈，田漁皆讓長，而頒白不負戴，非法之所能致也。夫矢之所以射遠貫牢者，弩力也；其所以中的剖微者，正心也；賞善罰暴者，政令也；其所以能行者，精誠也。故弩雖強，不能獨中；令雖明，不能獨行；必自精氣所以與之施道。故攄道以被民，而民勿從者，誠心弗施也。,GJTS-XXD,古今圖書集成·學行典,338
名實,無禮取憎於國人齊。豹殺之以為名春秋，書之曰：盜其傳。曰：是故君子動則思，禮行則思義不為。利回不為義疚或求名。而不得或欲。蓋而名章懲不義也。齊豹為衛司。寇守嗣大夫作而不義其書。為盜邾庶。其莒牟夷邾黑肱以土，地出求食而己不求。其名賤而必書此二物者。所以懲肆而去貪也若艱難其身，以險危大人而有名章徹攻。難之士將奔走之若竊邑叛。君以徼大利而，無名貪冒之民將寘力，焉是以春秋書齊，豹曰：盜三叛人名以懲不義數惡。無禮其善志。也問者曰：齊豹之殺人。以為己名故仲尼。惡而盜之今為名者，豈有殺之罪耶曰：春秋之中其殺人者不為少。然而不盜不已。聖人之善惡也。必權輕重。數眾寡以定之夫為名。者使真偽相冒是非易，位而民有所化此邦家之大。災也殺人者一人之害也，安可相比也然則何取，於殺人者以書盜乎荀卿亦曰：盜名不如資貨鄉。愿亦無殺人之罪也而仲尼惡之何也。以其亂德也今偽名者之亂。德也豈徒鄉愿之謂乎。萬事雜錯變數滋生，亂德之道固非一端而已書曰：靜言庸違。象恭滔天皆亂德之類也春秋外傳曰：姦仁為佻姦禮為羞。姦勇為賊夫仁禮勇道之美,GJTS-XXD,古今圖書集成·學行典,448
名實,敬只是一箇畏。妄誕欺詐為不誠，怠惰放肆為不敬，此誠敬之別。問誠、敬。曰：須逐處理會。誠若是有不欺意處，只做不欺意會；敬若是有謹畏意處，只做謹畏意會。中庸說誠，作中庸看；孟子說誠處，作孟子看。將來自相發明耳。謹字未如敬，敬又未如誠。程子曰：主一之謂敬，一者之謂誠。敬尚是著力。問誠、信之別。曰：誠是自然底實，信是人做底實。故曰：誠者，天之道。這是聖人之信。若眾人之信，只可喚做信，未可喚做誠。誠是自然無妄之謂。如水只是水，火只是火，仁徹底是仁，義徹底是義。叔器問：誠與信如何分別。曰,GJTS-XXD,古今圖書集成·學行典,240
名實,實是仁義便實是義。更無一點虛又，如周天三百六十五度循。環不已曷嘗有，些子錯過今年冬至。一陽來復明年冬至亦一。陽來復這是真實。無妄人體這實理，便莫以欺偽存，心所謂不欺是外面。為事裏面須實是如。此纔有七分為，善更有兩。三分為不善底意便，是不實如顏子三月。不違仁是三月閒無不，實三月之後。未免有之即是，有些不實便屏去了。北溪陳氏曰：誠字後世都說差了。到伊川方云。無妄之謂誠字義始明至晦。翁又增兩字曰：真實無妄之謂誠道。理分曉易明後世，說至誠兩字動。不動輒加。諸人只成，箇謙恭敬謹底意。思不知誠者真實。無妄之謂至，誠乃是真實極。至而無一毫之不盡。惟聖人可以當之如何，可容易以加諸人。誠字本，就天道，論維天之，命於穆不已。只是一箇誠天道。流行自古及今無一毫之，妄暑往則。寒來日往則。月來,GJTS-XXD,古今圖書集成·學行典,338
名實,實理。發見出來乃良知，良能不待安排又如乍。見孺子將，入井便有怵惕之心至行。道乞人飢餓瀕，死而蹴爾嗟來。等食乃不屑就此，皆是降衷秉彝真實。道理自然發見出來，雖極惡之人物。慾昏蔽，之甚及其。稍息則良心之。實自然發見終，有不可殄滅。者此皆，天理自然流。行真實處雖曰：見於在人而亦天之道也。及就人做工，夫處論則又。是實不欺，之理是乃人。事之當然此人之。故存心全體實固誠也。若一言之實一行之實亦誠也。誠與信相對論。則誠是自然信是，用力誠是理信是。心誠是天道。信是人道誠是以。命言信是以性言，誠是以道言，信是以德言。西山真氏曰：唐虞之時，未有誠字舜典所。謂允塞即誠之義也。至伊尹告太甲乃曰：鬼神無常享享于，克誠誠字始見於此。臨川吳氏曰：誠者中之實也。純乎天理之實為，誠徇人欲則妄矣。,GJTS-XXD,古今圖書集成·學行典,335
善惡,高攀龍吉人為善，惟日不足，如樹之必枝葉，必花、必實、自然而不容已也。彼豈以善之可以有功，獲福而為之乎。然而人之為不善者，動於欲而不能，自克語之以禍福，猶有所慕，而勉畏，而不敢語之，以禮則以為迂而無當，夫其以為迂而無當者，不知理之為何物也。夫理者何也，天也，善則祥，不善則殃者也。而天者何也，心也，善則安，不善則不安者也，天下有為不善而安焉者，非其為說以自解，必其習之，久而不覺也。君子之為善循理也。畏天也，求自慊其心也，自然而不容已也，洗心湯君之為，程行錄也，曉然示之，以如是為善，如是為不善。如是為善，善雖小有功。如是為不善，不善雖小有罪。故以禍福告人引不知者久於善也。久而安焉。而後知人之不為善，乃樹之不枝，葉不花，不實者也。伐無日矣。吁可畏哉。,GJTS-XXD,古今圖書集成·學行典,325
動靜,以違聖賢之教於禽獸，奚擇焉誠能反而思之天之，所以予我者如是其尊且貴也，先立乎其大者，則小者莫能奪焉，視世之功名富貴人之所，大欲眇然，若浮埃之在太空而況車馬輕裘飽食之閒乎，蓋將與造物者相從於沖漠之境，而非人世之所能羈縶也，所謂襟懷灑落如光風霽月者，其所存可知矣，周子推明無極動靜之義，以繼孔孟不傳之緒，而繼之以無欲，則靜之一言，至其論聖學，則曰：無欲則靜，虛動直論養心。則曰：無欲則誠，立明通然，則聖傳之樞要，學者之途，轍果不出於斯言也哉。,GJTS-XXD,古今圖書集成·學行典,219
動靜,諸葛孔明數人而已，孔明事功著，後世或儕之於伊呂固為少褒，或又以孔明與管仲並稱，則卑孔明矣，以其事言之，管仲輔桓公僅以齊霸，孔明奉昭烈於艱難之中，尺地一民皆奪之，於群盜之手徒以大義，震撼天下裂，天下而三分之，使孔明後死，後主足輔復漢之，舊疆致刑措之，治於孔明何有哉，在管仲未必能爾也，以其本心論之，管仲所陳於桓公，而見於行事者，皆微權小智，雖假尊周為名其意，則富強其國而已，固君子所羞道也。孔明當此干戈鞍馬閒，所與其主論者必以德義為先，其忠漢之心至於瞑目而後已，至今誦其言想其人真伊呂之亞乎，史氏不知其本心，謂孔明慕管仲樂毅之為人，嗟乎。,GJTS-XXD,古今圖書集成·學行典,268
動靜,學孔孟之學者而可徒誦其言乎哉，近代之所學者，浮於言而劣於行，孔孟之言非特言而已也，雖措之行事亦然也，學者不之察率視之為空言，於是孔孟之道不如霸術之盛者久矣，欲如孔明者安可得乎，錢塘羅宗禮名其絃誦之室，曰：靜學庶幾慕，孔明者余欲勉其成也，辨孔明之為，學與學孔明之道，以告之。,GJTS-XXD,古今圖書集成·學行典,136
善惡,積善之家，必有餘慶，積不善之家，必有餘殃。天下之事未有不由積而成家之，所積者善則福慶及於子孫。所積不善則災殃流於後世。臨川吳氏曰：小善積而為大善；則福慶亦大，而為餘慶。小不善積而為大不善，則禍殃亦大，而為餘殃，必然之理也。,GJTS-XXD,古今圖書集成·學行典,111
善惡,象曰：火在天上，大有，君子以遏惡揚善，順天休命。火高在天上照見萬物之眾多，故為大有君子。觀大有之象，以遏絕眾惡，揚明善類，以奉順天休。美之命萬物眾多，則有善惡之殊，君子享大有之盛，當代天工治養庶類，治眾之道在遏惡揚善而已。惡懲善勸，所以順天命，而安群生也。,GJTS-XXD,古今圖書集成·學行典,128
善惡,顓頊曰：功莫美於去惡而為善，罪莫大於去善而為惡，故非吾善善而已也，善緣善也，非惡惡而已也，惡緣惡也。吾日慎一日，其此已也。,GJTS-XXD,古今圖書集成·學行典,61
善惡,曰：如此說亦好，但所謂翻者，亦是四端中自有相反處，如羞惡自與惻隱相反，是非自與辭讓相反，如公說也是好意思，因而看得舊一句不通處，出如用人之智去其詐，用人之勇去其暴，這兩句意分曉，惟是用人之仁去其貪，一句沒分曉，今公說：貪是愛上發來也，是思之，是淳善底人，易得含胡，苟且姑息貪戀。善只是當恁地底，惡只是不當恁地底。善惡皆是理，但善是那順底，惡是翻轉來底，然以其反而不善，則知那善底自在。故善惡皆理也。然卻不可道有惡底理。,GJTS-XXD,古今圖書集成·學行典,209
善惡,程子言：善惡皆天理，非言有不善之天理，言善惡皆天理中出來底，是理處便是善，非理處便是惡，蓋太極流行便有動靜，陰陽、是非、邪正、亦是理之，自然不能無者，非言惡者，亦可名為天理也。,GJTS-XXD,古今圖書集成·學行典,88
善惡,問先生嘗謂，善惡只是一物，善惡兩端如冰炭相反。如何謂只一物。先生曰：至善者心之本體，本體上才過當些子便是惡了，不是有一箇善，卻又有一箇惡，來相對也。故善惡只是一物，直因聞先生之說，則知程子所謂善固性也，惡亦不可不謂之性，又曰：善惡皆天理。謂之：惡者本非惡，但于本性上過，與不及之閒耳，其說皆無可疑。,GJTS-XXD,古今圖書集成·學行典,149
善惡,善與惡相為爭勝，不並立者也，從上聖賢勤勤懇懇發明性善，正欲壓倒一惡字，今也并欲壓倒一善字。壓倒一惡字，惡字不得出頭，壓倒一善字，善字亦不得出頭矣。惡之來也，其萌甚微，賴有善以密消之耳。惡之發也，其力甚猛，賴有善以顯制之耳。誠使善不得出頭，其亦何所不可為哉。昔宋范純仁，或譏其好名純仁，喟然嘆曰：人若避好名之嫌，則無為善之路矣。竊謂無善無惡之說，則人又當避為善之嫌矣，不知是何路而可也。近世率喜言，無善無惡，及就而詢其旨，則曰：所謂無善非真無善也，只是不著於善耳。予竊以為，經言無方無體，是恐著了方體也。言無聲無臭，是恐著了聲臭也。言不識不知，是恐著了識知也。吾之心原自超出方體聲臭識知之外也。至於善即是心之本色說，恁著不著如明是目之本色，還說得箇不著，於明否聰是耳之本色，還說得箇不著，於聰否，又如孝子悅，在得親不得，則不可以為子，須千方百計求盡子道，還可說莫著於孝否，如忠臣悅在得君有不得，則不可以為臣，須千方百計求盡臣道，還可說莫著於忠否，昔陽明遭寧藩之變，日夕念其祖母，岑與其父龍山公不置門人。問曰：得無著相陽，明曰，此相如何不著快哉。斯言足以破之矣。,GJTS-XXD,古今圖書集成·學行典,479
善惡,宋朱熹大舜深山日，靈襟保太和。一言分善利，萬里決江河。可欲非由外，惟聰不在他，勇如爭赴壑，進豈待盈科，學海功難並，防川患益多，何人親祖述，耳順昔同波。善惡部雜錄鬻子政曰：昔者魯周公曰，吾聞之於政也，知善不行者謂之狂，知惡不改者謂之惑，夫狂與惑者，聖王之戒也。《老子‧任德章》：聖人無常心，以百姓心為心。善者吾善之，不善者吾亦善之。《尹文子‧大道篇》：《老子》曰：道者，萬物之奧，善人之寶，不善人之所寶。是道治者謂之善人，藉名法儒墨者謂之不善人，善人之與不善人名分日離，不待審察而得也。善名命善，惡名命惡，故善有善名，惡有惡名，聖賢仁智命善者也。,GJTS-XXD,古今圖書集成·學行典,272
善惡,《新書‧修政語上》：功莫美於去惡而為善，罪莫大於去善而為惡，故非吾善善而已也，善緣善也，非惡惡而已也，惡緣惡也。吾日慎一日，其此已也。《審微篇》：善不可謂小而無益，不善不可謂小而無傷，非以小善為一足以利天下，小不善為一足以亂國家也。《大戴禮記‧禮察篇》：善不積，不足以成名；惡不積，不足以滅身。《說苑‧說叢篇》：言善毋及身，言惡毋及人。善不可以偽來，惡不可以辭去。近市無賈，在田無野。善不逆旅，非仁義剛武無以定天下。《修文篇》：人之善惡非性也，感於物而後動。《揚子‧修身篇》：人之性也善惡混，修其善則為善人，修其惡則為惡人。氣也者，所適善惡之馬也歟。《潛夫論‧慎微篇》：積善不怠必致顏閔之賢，積惡不休必致桀跖之名。《論衡‧非韓篇》：夫韓子所尚者，法度也。人為善，法度賞之；惡，法度罰之。雖不聞善惡於外，善惡有所制矣。夫聞惡不可以行罰，猶聞善不可以行賞也。非人不舉姦者，非韓子之術也。使韓子聞善，必將試之；試之有功，乃肯賞之。夫聞善不輒加賞，虛言未必可信也。若此，聞善與不聞，無以異也。夫聞善不輒賞,GJTS-XXD,古今圖書集成·學行典,448
善惡,坤至柔而動也剛，至靜而德方。建安丘氏曰：坤體本至柔，及其生物發動處，柔中未嘗無剛也。本至靜而大德，曰：生賦形一定不易，於此可見，其德之方也。,GJTS-XXD,古今圖書集成·學行典,70
善惡,聖人定之以中正仁義而主靜，所以主靜者以其本靜，靜極而動，動極復靜，靜也者，物之終始也，萬物始乎，動終乎靜，故聖人主靜。伊川先生曰：動靜無端，陰陽無始，若如此則倚于一偏矣，動靜理均，但靜字勢重耳，此處更宜深玩之。動靜有終始，賓主方其動也，動為主，靜為賓及其靜也，靜卻為主，動卻為賓，動極而靜則動卻終，靜卻始，靜極而動則動卻始，靜卻終雖然方其動也，靜之理未嘗不存及其靜也，動之理未嘗不存擇之云，此段甚好，但更欠說主靜之意。,GJTS-XXD,古今圖書集成·學行典,209
善惡,誨諭謂，只於靜坐處尋討，恐不免助長之病，或又失之，則一蹴而墮，於釋氏之見，某自顧渙散之久，近稍收拾，粗有靜養工夫，然工夫淺薄，客慮猶多雖未至，便有此病然亦豈敢不常自警省也，兼亦自覺未墮，釋氏之見者，蓋釋氏是從空處求吾儒，是自實處見喜怒哀樂之未發，初非空無寂然不動，本皆完具，釋氏於此看得偏闕，所以隨在生病又元者善之長底意思，釋氏既不識元絕類離群，以寂滅為樂，反指天地之心為幻，妄將四端苗裔遏，絕閉塞不容其流行，若儒者則要於此發處認取也，近看周子動而無動，靜而無靜之，語頗有所省，夫動而無動，則喚不有止，靜而無靜，則喚不森然，此雖非天下之至，神不能與於此，然一動一靜之本體蓋元，如是因此靜存動，察既無交互，亦不落空，今所慮者非在於墮，釋氏之見乃在於日用之閒，主敬守義工夫自不接續而已，若於此能自力，則敬義夾持此心少放，自不到得生病痛也，所見如此更願指誨。此正如明道所說，扶醉人語不溺，於虛無空寂，即淪於紛擾支離意。,GJTS-XXD,古今圖書集成·學行典,406
善惡,兀兀而已。橫渠云：言有教，動有法，晝有為，宵有得，息有養，瞬有存。此語極好。君子終日乾乾，不可食息閒，亦不必終日讀書，或靜坐存養，亦是。天地之生物以四時運動。春生夏長，固是不息；及至秋冬凋落，亦只是藏於其中，故明年復生。若使至秋冬已絕，則來春無緣復有生意。學者常喚令此心不死，則日有進。或問：不拘靜坐與應事，皆要專一否。曰：靜坐非是要如坐禪入定，斷絕思慮。只收斂此心，莫令走作閒思慮，則此心湛然無事，自然專一。及其有事，則隨事而應；事已，則復湛然矣。不要因一事而惹出三件兩件。如此，則雜然無頭項，何以得他專一。只觀文王雝雝在宮，肅肅在廟，不顯亦臨，無射亦保，便可見敬只是如此。古人自少小時便做了這工夫，故方其灑掃時加帚之禮，至於學詩，學樂舞，學絃誦，皆要專一。且如學射時，心若不在，何以能中。學御時，心若不在，何以使得他馬。書、數皆然。今既自小不曾做得，不奈何，須著從今做去方得。若不做這工夫，卻要讀書看義理，恰似要立屋無基地，且無安頓屋柱處。今且說那營營底心會與道理相入否。會與聖賢之心相契否。今求此心，正為要立箇基址，得此心光明，有箇存主處，然後為學，便有歸著不錯。若心雜然昏亂，自無頭當,GJTS-XXD,古今圖書集成·學行典,496
善惡,卻學從那頭去。又何處是收功處。故程先生須令就敬字上做工夫，正為此也。一之問：存養多用靜否。曰：不必然。孔子卻都就用處教人做工夫。今雖說主靜，然亦非棄事物以求靜。既為人，自然用事君親，交朋友，撫妻子，御童僕。不成捐棄了，只閉門靜坐，事物之來，且曰：候我存養。又不可只茫茫隨他事物中走。二者須有箇思量倒斷始得。頃之，復曰：動時，靜便在這裡。動時也有靜，順理而應，則雖動亦靜也。故曰：知止，而後有定；定，而後能靜。事物之來，若不順理而應，則雖塊然不交於物以求靜，心亦不能得靜。惟動時能順理，則無事時能靜；靜時能存，則動時得力。須是動時也做工夫，靜時也做工夫，兩莫相靠，使工夫無閒斷，始得。若無閒斷，靜時固靜，動時心亦不動，動亦靜也。若無工夫，則動時固動，靜時雖欲求靜，亦不可得而靜，靜亦動也。動、靜，如船之在水，潮至則動，潮退則止；有事則動，無事則靜。雖然，動靜無端，亦無截然為動為靜之理。如人之氣，吸則靜，噓則動。又問答之際，答則動也，止則靜矣。凡事皆然。且如涵養、致知，亦何所始。但學者須自截從一處做去。程子：為學莫先於致知。是知在先。又曰：未有致知而不在敬者。則敬也在先。從此推去，只管恁地。,GJTS-XXD,古今圖書集成·學行典,496
善惡,諸說，例蒙印可而未發之旨，又其樞要既無異論，何慰如之，然比觀舊說，卻覺無甚綱領，因復體察得見。此理須以心為主而論之，則性情之德中和之妙，皆有條而不紊矣，然人之一身知覺運用，莫非心之所為，則心者固所以主於身而無動靜，語默之閒者也。然方其靜也，事物未至，思慮未萌，而一性渾然，道義全具，其所謂中是乃心之所以為體，而寂然不動者也，及其動也，事物交至思慮萌焉，則七情迭用，各有攸主，其所謂和是乃心之所以為用，感而遂通者也，然性之靜也，而不能不動情之動也，而必有節焉，是則心之所以寂然，感通周流貫徹，而體用未始相離者也，然人有是心而或不仁，則無以著此心之妙，人雖欲仁而或不敬，則無以致求仁之功，蓋心主乎一身而無動靜語默之閒，是以君子之於敬，亦無動靜語默，而不用其力焉，未發之前是敬也，固已主乎存養之實已，發之際是敬也，又常行於省察之閒方其存也，思慮未萌而知覺不昧，是則靜中之動復之，所以見天地之心也，及其察也，事物紛糾而品節不差是，則動中之靜艮之，所以不獲其身，不見其人也，有以主乎。靜中之動，是以寂而未嘗不感，有以察乎。,GJTS-XXD,古今圖書集成·學行典,456
善惡,只是那一箇定理在此中，截然不相侵犯。雖然，就其中又各有動靜；如惻隱是動，仁便是靜；羞惡是動，義便是靜。問：又言無欲故靜，何也。曰：欲動情勝，則不能靜。聖人定之以中正仁義而主靜，正是要人靜定其心，自作主宰。程子又恐只管靜去，遂與事物不相交涉，卻說箇敬，云：敬則自虛靜。須是如此做工夫。太極圖首尾相因，脈絡貫通。首言陰陽變化之原，其後即以人所稟受明之。自惟人也得其秀而最靈，所謂最靈，純粹至善之性也，是所謂太極也。形生神發，則陽動陰靜之為也。五性感動，則陽變陰合而生水火木金土之性也。善惡分，則成男成女之象也。萬事出，則萬物化生之義也。至聖人定之以中正仁義而主靜，立人極焉，則又有以得乎太極之全體，而與天地混合而無閒矣。故下又言天地、日月、四時、鬼神四者，無不合也。太極首言性命之源，用力處卻在修吉、悖凶，其本則主於靜。問動而無動，靜而無靜。曰：此說動而生陽，動極而靜，靜而生陰,GJTS-XXD,古今圖書集成·學行典,387
善惡,若操時又不是靜，以何思何慮為主，悉屏思慮以為靜中，工夫只是如此，所以流於老佛，不知操字是持守之意，即靜時敬也，若無箇操字是中無主，悠悠茫茫無所歸著，若不外馳定入空，無此學所以易差也。今人言心學者，便要說靜時無心居仁問之，設若無心亦須有理。,GJTS-XXD,古今圖書集成·學行典,119
經權,而傾覆周室之害大，故去彼而取此也，夫太甲之初，欲敗度，縱敗禮，苟非苦其身體，勞其思慮，則不能變，惡遷善克終允德成湯之業，將墜於地，伊尹躬受湯命，阿衡王家，故不得不放，諸桐宮也，受為不道，自絕於天，微子不去與之偕亡，則祖禰不祀，宗族無主，故不得不抱祭器而歸周也，管蔡奉廢姓伐宗國違，天命逆人心，傾危聖輔斲喪周室，成王幼弱周公攝政，故不得不奮干戈，揚斧鉞以治之，蓋周公非自愛而愛，周室故也，嚮若太甲尚可諫而改，則伊尹必不放，君商受苟，可輔而存，則微子必不畔宗，管蔡猶可教而治，則周公必不戮親夫豈不思誠，不得已也，是以太甲曰：惟嗣王不惠於阿衡。伊尹作書曰：祗爾厥辟辟，不辟忝厥祖，是猶以辱先為戒，未欲正言覆亡之禍，委蛇其辭以感切之也。王惟庸罔，念聞伊尹乃言曰：無越厥命以自覆，是正言禍敗以聳動之也，王未克變，伊尹乃以王生而榮，逸不知勞辱，狎近小人積習至此，非其性惡。,GJTS-XXD,古今圖書集成·學行典,380
剛柔,彖曰：隨，剛來而下柔，動而說，隨。乾之上九來居坤之下，坤之初六往居乾之上。以陽剛來下於陰柔，是以上下，下以貴，下賤能，如是物之所說隨也。,GJTS-XXD,古今圖書集成·學行典,68
剛柔,剛柔相摩，八卦相盪。六十四卦之初，剛柔兩畫而已，兩相摩而為四，四相摩而為八，八相盪而為六十四。又剛柔相推而生變化。朱子曰：易中說卦爻多，只說剛柔不全，就陰陽上說卦爻是有形質了，陰陽全是氣。又曰：健順剛，柔之精者，剛柔健，順之粗者。又剛柔者，晝夜之象也。柔變而趨于剛者，退極而進也，剛化而趨于柔者，進極而退也，既變而剛，則晝而陽矣，既化而柔，則夜而陰矣。,GJTS-XXD,古今圖書集成·學行典,176
剛柔,剛柔相推，變在其中矣。節齋蔡氏曰：剛柔爻之體，相推謂剛推柔，柔推剛也，惟其相推，故能成其變。又剛柔者，立本者也，變通者，趣時者也。朱子曰：剛柔者，陰陽之質是移，易不得之定體。故謂之本，若剛變為柔，柔變為剛，便是變通之用。又乾，陽物也。坤，陰物也。陰陽合德，而剛柔有體。諸卦剛柔之體，皆以乾坤合德而成。,GJTS-XXD,古今圖書集成·學行典,150
剛柔,發揮于剛柔而生爻。誠齋楊氏曰：卦既立矣，爻斯生焉，聖人因其數之陽而發明其為爻之剛，因其數之陰而發明其為爻之柔，聖人無與也，特發揮之爾。又立地之道，曰柔與剛。勉齋黃氏曰：地之道不外乎剛柔，山川，流峙之類是也，剛柔以質言。,GJTS-XXD,古今圖書集成·學行典,109
剛柔,人亦有言，柔則茹之，剛則吐之，維仲山甫，柔亦不茹，剛亦不吐，不侮矜寡，不畏彊禦。安成劉氏曰：周子以柔善為慈祥，柔惡為懦弱。剛惡為強梁，剛善為嚴毅。山甫不茹不侮則有柔，善而無剛惡也。不吐不畏則有剛，善而無柔惡也，有柔善而復有剛善，故其柔嘉不為，軟美無剛惡又無柔惡，故其保身不至枉道，蓋其剛柔合德，而發皆中節也。,GJTS-XXD,古今圖書集成·學行典,154
剛柔,則後者蹶之；先者隤陷，則後者以謀；先者敗績，則後者違之。由此觀之，先者則後者之弓矢質的也。猶錞之與刃，刃犯難而錞無患者，何也。以其託於後位也。此俗世庸民之所公見也，而賢知者弗能避也。所謂後者，非謂其底滯而不發，凝結而不流，貴其周於數而合於時也。夫執道理以耦變，先亦制後，後亦制先。不失其所以制人，人不能制也。時之反側，閒不容息，先之則太過，後之則不逮。夫日回而月周,GJTS-XXD,古今圖書集成·學行典,182
剛柔,桓公曰：金剛則折，革剛則裂；人君剛則國家滅，人臣剛則交友絕。夫剛則不和，不和則不可用。是故四馬不和，取道不長；父子不和，其世破亡；兄弟不和，不能久同；夫妻不和，家室大凶。易曰：二人同心，其利斷金。由不剛也。,GJTS-XXD,古今圖書集成·學行典,103
剛柔,古之暴君驕酷天下，捨德而任力忘己，而責人壯可行舟，不能自制，其嗜慾材，堪舉鼎不足自全，其性靈至，令社稷為墟，宗廟無主，永為後代所笑，豈獨當時之弱乎，悲夫。老氏曰：勝人者有力，自勝者強，其是之謂乎。剛善剛惡，柔亦如之，中焉止矣。此言性也，即五行之理也。,GJTS-XXD,古今圖書集成·學行典,125
剛柔,蓋天地之閒有自然之理，凡陽必剛，剛必明，明則易知，凡陰必柔，柔必暗，暗則難測，故聖人作易遂以陽為君子，陰為小人，其所以通幽明之，故類萬物之情者，雖百世不能易也，予嘗竊推易說以觀天下之人，凡其光明正大疏暢洞達，如青天白日，如高山大川，如雷霆之為威，如雨露之為澤，如龍虎之為猛，而麟鳳之為祥，磊磊落落無纖芥，可疑者必君子也，而其依阿淟涊回互隱伏糾結，如蛇蚓瑣細，如蟣虱，如鬼蜮狐蟲，如盜賊詛咒，閃倏狡獪不可方物者，必小人也，君子小人之極,GJTS-XXD,古今圖書集成·學行典,216
剛柔,唯直柔耳。今乃能如此。帝聞，大笑曰：吾理天下，亦欲以柔道行之。《祭遵傳》：遵字弟孫，潁川潁陽人也。少好經書。家富給，遵恭儉，惡衣服。喪母，負土起墳。嘗為部吏所侵，結客殺之。初，縣中以其柔也，既而皆憚焉。《北史‧楊播傳》：播弟椿。除太學博士、員外散騎侍郎。初，尚書令王肅除揚州刺史，出頓洛陽東亭。酣後，廣陽王嘉、北海王詳等與播論議競理，播不為屈。北海王顧昱曰：尊伯性剛不伏理，大不如尊使君也。昱對曰：昱父道隆則從其隆，道洿則從其洿；伯父剛則不吐,GJTS-XXD,古今圖書集成·學行典,221
剛柔,宋蘇易簡淳化四年，上皇帝書白龍牋，草書宋玉《大言賦》賜玉堂臣蘇，易簡御筆，煌煌雄辭，洋洋瑋，博達不可備，詳召易簡，升殿躬指其理，且歎宋玉奇怪也。因伏而奏曰：恨宋玉不與陛下同時。帝曰：噫。何代無人焉。卿為朕言之易簡，因擬宋玉作《大言賦》以獻。其辭曰：聖人興兮，告成功登崑崙兮，展升中芳席地兮，饗祖宗天籟起兮，調笙鏞日烏月兔耀文明也。參旗井鉞嚴武衛也。執北斗兮奠元酒也，削西華兮，為石也。飛雲湧霞，騰燔燎也。,GJTS-XXD,古今圖書集成·學行典,202
剛柔,凡聽五刑之訟，必原父子之親，立君臣之義，以權之。方氏曰：父子之親本乎情。故曰：原君臣之義錯諸事。故曰：立親主於愛而已，一於愛則刑有所不忍，加義主於敬而已。一於敬則刑有所不敢及一。皆如是，豈足以為法之經哉，其或於親有所原，於義有所立者，特從法之權而已。故曰：以權之也。,GJTS-XXD,古今圖書集成·學行典,133
剛柔,今善善惡惡，好榮憎辱，非人能自生，此天施之在人者也，君子以天施之在人者聽之，則丑父弗忠也，天施之在人者，使人有廉恥者，不生大辱，大辱莫甚於去南面之位。而束獲為虜也。曾子曰：辱若可避，避之而已；及其不可避，君子視死如歸。謂如頃公者也。,GJTS-XXD,古今圖書集成·學行典,116
剛柔,泰伯夷齊鄙，意正如此，蓋逃父非正，但事須如此，必用權，然後得中，故雖變而不失其正也，然以《左傳》為據，便為泰伯未嘗斷髮文身，此則未可知正，使斷髮文身亦何害也。,GJTS-XXD,古今圖書集成·學行典,79
剛柔,裘父所云，欲於《論語》作數說，此語可疑，尋常讀書只為胸中，偶有所見不能契，故不得已而形之於口。恐其遺忘，故不得已而筆之於書，初不覺其成說也。若讀書而先有立說之心，則此一念已外馳矣，若何而有味耶，老兄所論昭烈，知有權而不知有正，愚意則以謂先，主見幾不明，經權俱失，當劉琮迎降之際，不能取荊州，烏在其知權耶，至於狼狽失據，乃不得已而出於盜竊之計，善用權者，正不如此，若聲罪致討以義，取之乃是用權之善，蓋權不離正，正自有權，二者初非二物也，子房用智之過，有微近譎處，其小者如躡足之類，其大則扶漢以為韓，而終身不以語人也，若武侯即名義俱正，無所隱匿，其為漢復讎之志如青天白日，人人得而知之，有補於天下，後世非子房比也，蓋為武侯之所為，則難而，子房投閒乘隙得為即為，故其就之為易耳，頃見李先生亦言孔明不若子房之從容，而子房不若武侯之正大也，不審尊意以為，何如。,GJTS-XXD,古今圖書集成·學行典,375
剛柔,權與經本非二理，權者稱錘之名，能知輕重而處不失當，經是常法，如兩事同至，皆當依經而行，或不能兼盡，必有一輕一重，則當從其重者，如兩事皆重，則當詳審而並處之，如夫婦人倫重於告禮，如告而得娶，得以兩盡，是經也，告不得，妻則廢，人倫而重，父之過，故不告而娶，所以從其重者，而處不失當，豈不是權，如堯舜得子，賢以繼其位，此常道也，又使其宗廟享之，是兩盡其道，然使不肖子居君位，必至亡國，是誤天下生民，而宗廟亦滅，故傳位於賢則生，民不失所，朱均亦無後患，是以傳子為輕，君天下為重也，權所以濟經如一兩是一兩，如十兩是十兩，不失分銖。此正天理之精微處，非聖賢不能用，後世學不及此，有以苟且從俗為權者，以機變處事為權者，故權變，權術之學，興於是背乎，經非所以濟經也。,GJTS-XXD,古今圖書集成·學行典,325
剛柔,宋瀘州主帥俞興率兵圍瀘州，晝夜急攻，自正月至五月，城幾陷，左右勸元振曰：事勢如此，宜思變通，整本非吾人，與俱死，無益也。元振曰：人以誠歸我，既受其降，豈可以急而棄之。且瀘之得失，關國家利害，吾有死而已。食將盡，殺所乘馬犒將士，募善游者齎蠟書至成都求援，又權造金銀牌，分賞有功。未幾，援兵至，元振與整出城合擊興兵，大敗之，斬其都統一人，興退走。捷聞，且自陳擅造金銀牌罪。帝嘉其通於權變。經權部雜錄《荀子‧儒效篇》：其舉事無悔，其持險應變曲當。與時遷徙，與世偃仰，千舉萬變，其道一也。是大儒之稽也。《素書‧求人之志章》：設變致權，所以解結。《淮南子‧說林訓》：道德可常，權不可常。故遁關不可復，亡犴不可再。,GJTS-XXD,古今圖書集成·學行典,301
道德,弱冠時，奮志聖賢之學，往遊康齋先生之門，退而藏脩於家書，無不讀理，無不窮存諸心者，不以一時而或息反諸身者，不以一事而或遺久之則知益精而守，益固養益裕而得益深矣，居業錄者先生道明德立，理有契於中而無可告語事，有感於外而無可施行，故筆之於冊而命以是名，蓋取易脩辭立其誠，所以居業之義也，其閒論聖賢德業經，傳旨趣學問工夫，及政教基本性命淵微不一而足，此外則於異端，佛老之學，尢加深辯詳闢，惟恐其或陷溺人心變亂士習，蓋亦有為而發，故其詞繁而不殺焉，祐嘗因是錄竊，觀先生之學，纖微昭晰有不可掩之明分寸，積累有不可泯之實，強毅堅忍有不可易之操，宏達周悉有不可窮之用，遠追千古舉天下不足以回其心，高出一世舉萬物不足以撓其志，讀者深思而有得焉，則其學之醇，道之美，迥然無儔躋之濂，洛關閩之列可也。言果不足以知人，抑果不足以感人乎。,GJTS-XXD,古今圖書集成·學行典,357
言行,庸言之信，庸行之謹。常言亦信，常行亦謹，盛德之至也。君子以言有物，而行有恆。正家之本在正其身，正身之道一言一動不可易也，君子觀風自火出之象，知事之由內而出，故所言必有物，所行必有恆也，物謂事實恆，謂常度法則也，德業之著于外，由言行之謹。于內也，言慎行修則身正，而家治矣。,GJTS-XXD,古今圖書集成·學行典,135
言行,修身踐言，謂之善行，行修言道，禮之質也。人之所以為人，言行而已，忠信之人，可以學禮，故曰：禮之質也。嚴陵方氏曰：禮之文則見乎，事禮之質則存乎，人言行存乎，人者也。故曰：禮之質也《樂記》又以中正無邪為禮之質者，蓋惟行修言道乃能中正無邪，曲禮言其始。《樂記》言其終，所以為質則一也。,GJTS-XXD,古今圖書集成·學行典,139
言行,夫一出而不可反者，言也；一見而不可得揜者，行也。故夫言與行者，知愚之表也，賢不肖之別也。是以智者慎言慎行，以為身福；愚者易言易行，以為身災。故君子言必可行也，然後言之，行必可言也，然後行之。嗚呼，戒之哉，戒之哉。行之者在身，命之者在人，此福災之本也。,GJTS-XXD,古今圖書集成·學行典,125
言行,論言行傳曰：所謂士者，雖不能盡備乎道術，必有由也；雖不能盡乎善，必有處也。言不務多，務審所行而已，行既已尊之，言既已由之，若肌膚性命之不可易也。詩曰：我心匪石，不可轉也；我心匪席，不可卷也。,GJTS-XXD,古今圖書集成·學行典,95
厚薄,仁者右也。道者左也。仁者人也。道者義也。厚於仁者薄於義，親而不尊，厚於義者薄於仁，尊而不親。藍田呂氏曰：仁莫隆於父子，父子之道親，親也。義莫重於君臣，君臣之道尊，尊也，厚於此則薄於彼，厚於彼則薄於此，惟知其所以為左右，則尊尊親親並行，而不相悖，無厚薄之間矣。,GJTS-XXD,古今圖書集成·學行典,129
厚薄,晏子對曰：嬰聞古之事君者稱身而食，德厚而受祿，德薄則辭祿，德厚受祿所以明上也，德薄辭祿可以潔下也，嬰老薄無能而厚受祿，是掩上之明，污下之行，且夫德薄而祿厚，智惛而家富，是彰污而逆教也。《漢書‧錯傳》：錯，潁川人也。孝文時，詔有司舉賢良文學士，錯在選中。上親策詔之，錯對曰：臣聞五伯，其行賞也，非虛取民財妄予人也，以勸天下之忠孝而明其功也。故功多者賞厚，功少者賞薄。《廣陵厲王胥傳》：昭帝時，胥見上年少無子，有覬欲心。迎女巫李女須，使下神祝詛。昭帝崩，宣帝即位，祝詛事發覺。公卿請誅胥,GJTS-XXD,古今圖書集成·學行典,241
厚薄,帝德廣運。廣者大而無外運者，行之不息，新安陳氏曰：廣聖德之全體也，運聖德之大用也。又皋陶邁種德，德乃降，黎民懷之。蘇氏曰：種德如農之種植，眾人之種德也，近朝種暮穫報亦狹矣，皋陶之種德也，遠栽培之，深厚滋養之，豐裕及其充溢不已，自沛然如雨露之降民，被其澤而懷之也。又惟德動天，無遠弗屆。惟德可以動天，其感通之妙，無遠不至，蓋欲禹還兵，而增修其德也。帝乃誕敷文德。張氏曰：帝之文德，素敷至此，又誕敷之聖人，躬自厚之意。若稽古皋陶，曰：允迪厥德。皋陶言，為君而信，蹈其德。祗台德先，不距朕行。台我距違也，惟敬德以先天下，則人皆蹈行德，教自不能違，越我之所行也。,GJTS-XXD,古今圖書集成·學行典,277
厚薄,無念爾祖，聿修厥德，永言配命，自求多福。言，欲念爾祖在於自修，其德而又常自省，察使其所行無不合於天理，則盛大之福自我致之，有不外求而得矣。,GJTS-XXD,古今圖書集成·學行典,69
厚薄,昔者，君子比德於玉焉。溫潤而澤，仁也，縝密以栗，知也，廉而不劌，義也，垂之如隊，禮也，叩之其聲清越以長其終詘然，樂也，瑕不揜瑜，瑜不揜瑕，忠也，孚尹旁達，信也，氣如白虹，天也，精神見於山川，地也，圭璋特達，德也，天下莫不貴者，道也，詩云，言念君子，溫其如玉，故君子貴之也。馬氏曰：能柔能剛，能抑能揚，能斂能彰，而能備精粗之美以全天，人之道者，玉之為物也，能柔則溫潤而澤，所以為仁能剛則廉而不劌，所以為義能抑則垂之如隊，所以為禮能揚則其聲清越以長，其終詘然所以為樂能斂，則縝密以栗，所以為智能彰則瑕不掩，瑜瑜不掩，瑕所以為忠孚，尹於中旁達於外，所以為信，始之以仁而成之，以信凡此皆粗而為人道也，於氣如白虹所以為天精神。見於山川，所以為地圭，璋特達所以為德天下莫不貴之，所以為道，凡此皆精而為天道也，七者合而言之，皆謂之德，君子所貴以此德也，溫者德之始言，始所以見終。《論語》言孔子之五德，則始於溫夔教冑子，以四德亦始於溫，詩亦曰：溫溫恭人，惟德之基古人用玉皆象其美。,GJTS-XXD,古今圖書集成·學行典,432
厚薄,無羽毛鱗介以居寒熱也，無牙爪以爭食也，是故君者出令者也，臣者行君之令而致之民者也，民者出粟米麻絲作器皿通貨財，以事其上者也，君不出令則失其所以為君臣不行，君之令而致之民則失其所以為，臣民不出粟米，麻絲作器皿，通貨財以事其上則誅今其法。曰：必棄而君臣，去而父子，禁而相生，相養之道以求其所謂，清淨寂滅者，嗚呼。其亦幸而出於三代之，後不見黜於禹湯文武周公孔子也，其亦不幸而不出於三代之前，不見正於禹湯文武周公孔子也，帝之與王其號各殊其所以為聖一也，夏葛而冬裘渴飲而饑食，其事殊其所以為智一也，今其言曰：曷不為太古之無事，是亦責冬之裘者。曰：曷不為葛之之易也，責饑之食者。曰：曷不為飲之之易也。,GJTS-XXD,古今圖書集成·學行典,294
厚薄,即這水骨可流，可止，可激成波浪處，便是體。如這身是體；目視，耳聽，手足運動處，便是用。如這手是體；指之運動提掇處便是用。淳舉論語集注曰：往者過，來者續，無一息之停，乃道體之本然也。曰：即是此意。所謂道，不須別去尋討，只是這箇道理。非是別有一箇道，被我忽然看見，攫拏得來，方是見道。只是如日用底道理，恁地是，恁地不是。事事理會得箇是處，便是道也。近時釋氏便有箇忽然見道底說話。道又不是一件甚物，可摸得入手。道者，古今共由之理，如父之慈，子之孝，君仁，臣忠，是一箇公共底道理。德，便是得此道于身，則為君必仁，為臣必忠之類，皆是自有得于己，方解恁地。,GJTS-XXD,古今圖書集成·學行典,272
厚薄,中庸分道德曰，父子、君臣以下為天下之達道，智仁勇為天下之達德。君有君之道，臣有臣之道。德便是箇行道底。故為君主于仁，為臣主于敬。仁敬可喚做德，不可喚做道。至德、至道：道者，人之所共由；德者，己之所獨得。盛德、至善：盛德以身之所得而言，至善以身之極致而言。誠、忠、孚、信：一心之謂誠，盡己之謂忠，存于中之謂孚，見于事之謂信。德是得于天者，講學而得之，得自家本分底物事。事父母則為孝德，事兄長則為悌德。德是有得于心，是未事親從兄時，已渾全是孝弟之心。此之謂德。先生問：遺書中欲夾持這天理，則在德一段，看得如何。必大對曰,GJTS-XXD,古今圖書集成·學行典,257
厚薄,程子曰：道未始有天人之別，但在天則為天道，在地則為地道，在人則為人道。天之自然謂之天道，天以生為道，天命猶天道也，以其用言，則謂之命。觀生理可以知道。《繫辭》云：形而上者謂之道，形而下者謂之器。又云：立天之道。曰：陰與陽立地之道。曰：柔與剛立人之道。曰：仁與義。又曰：一陰一陽之謂道，陰陽亦形而下者也。而曰：道者惟此語截得上下最分明，元來只此是道，要在人默而識之，或者以清虛一大為天道，此乃以器言，而非道也。道即性也，若道外尋性，性外尋道便不是。書言天秩天敘天有是理，聖人循而行之所謂道也。道之外無物，物之外無道，是天地之閒無適而非道也，即父子而父子在所親，即君臣而君臣在所嚴，以至為夫婦，為長幼，為朋友，無所為而非道，此道所以不可須臾離也，故君子之於天下也，無適也，無莫也，義之與比，若有適有莫則於道，為有閒非天地之全也。沖漠無朕萬象森然已具，未應不是先已應，不是後如百尺木自根本，至枝葉皆是一貫不可道，上面一段事，無形無影卻待人旋要安排引入來，教入塗轍既是塗轍，卻只是一箇塗轍。,GJTS-XXD,古今圖書集成·學行典,441
厚薄,延平李氏曰：道之可以治心，猶食之充饑，衣之禦寒也，身有迫於饑寒之患者，皇皇焉，為衣食之謀造次顛沛，未始忘也，至於心之不治，有沒世不知慮者，豈愛心不若口體哉，弗思甚矣，然饑而思食不過乎，菽粟之甘寒而求衣不過乎，綈布之溫道之所可貴亦不過，君臣父子夫婦長幼朋友之閒行之以仁義忠信而已耳，捨此之不務而必求，夫誣詭譎怪可以駭人耳目者而學之，是猶饑寒切身者，不知菽粟綈布之為美而必期乎，珍異侈靡之奉焉，求之難得，享之難安，終亦必亡而已矣。樂菴李氏曰：道非事不形事，非道不行。道一而已，而以修身為本，自修身以及於治國平天下皆是道也。或問：如何是道。曰：世所謂學道者，往往外求，不知向外去，又那得道，若能於父子親，於君臣義，於夫婦和於兄弟敬，於朋友信，只此便是道，何必他求，今人更不去人倫上尋討。但曰：吾學道不亦遠乎。南軒張氏曰：道者，天命之全體流行無閒，貫乎。,GJTS-XXD,古今圖書集成·學行典,373
厚薄,古今通乎萬物者也，眾人自昧之而是理也，何嘗有閒斷，聖人盡之而亦非有所增益也，未應不是先已應，不是後立則俱立，達則俱達，蓋公天下之理，有非我之得私此仁之道，所以為大而命之理所以為微也。當，其可即是道，蓋事事物物之閒，道無往而不存，然無適而不為中也。凡一飲食，一起居之閒，莫不有其道焉，賢者隨時而循理在，聖人則如影之隨形，道固不離乎，聖人也。象山陸氏曰：此道充塞宇宙天地，順此而動。故日月不過而四時不忒，聖人順此而動，故刑罰清而民服。古人所以造次，必於是顛沛必於是也。東萊呂氏曰：夫道非窮天以為高，非極地以為深，人之所，性之中固有之矣，其體則純而不雜，其用則施之無方。,GJTS-XXD,古今圖書集成·學行典,282
厚薄,勉齋黃氏曰：陰陽分而五行具，人物生而萬事出，太極之妙為之根，柢而周流其閒，充塞宇宙，貫徹古今不可須臾離也，形交氣感而稟受不齊，慾動情勝而好惡無節，心以形役，志以氣移，理以慾昏，性以情鑿，鄉之不可離者，梏亡茅塞莫之存矣，圖書出而天文始兆，聖賢生而人文始開，二儀肇分仁義著矣，五氣順布五事備矣，禮以天秩，典以天敘而教行焉，因至顯之象驗，至微之理，即人事之當然，察天命之本然加之以操存，持養則動容，周旋無適而不由於斯道之中矣，聖賢之功與天無閒，凡有血氣莫不尊親心之秉彝不可已也。三才之植，立萬化之流，行自一息至於不可終窮，自一毫至於不可限量，所以綱維主宰者道而已，道非他行乎，天理之當然不雜以人欲之私而已，自古帝王參天地贊化育，更堯舜禹湯六七君上下數千百年，致治之盛，常如一日豈有出於此道之外哉，詩書載籍之傳，其詳可睹也，春秋戰國以來，異論滋熾其術，愈工其說，愈巧其效，愈邈彼。豈不知聖帝明王豐功偉績之可慕哉，陷人欲之私而昧天理之正，帝王體統率以泯沒而民生不見隆。,GJTS-XXD,古今圖書集成·學行典,429
厚薄,古之盛千有餘年於此矣，可勝歎哉，循乎道者如此戾乎，道者如，彼然則有志於世者，其轍跡可考也，然道之在天下與三才並立萬化，並行雖顯晦不同，未嘗亡也，神而明之其惟人乎。或問：某在匡山時，聞饒師魯言道必三節，看方密如灑掃，應對是事必有當然之理，又必有所以然之，故以事對當然，則事是粗當然者，是精以當然對所以然，則當然者是粗，所以然者是精，某既疑道之難，以三節分，又疑道之不可以粗言也，遂求質於胡丈伯，量胡丈云朱文公嘗謂心之神靈妙，眾理而宰萬事者也，此乃精中之精，粗中之精，精中之精，粗中之精，八字朱文公語也，以此論之則師魯之言，未為不然，今敢以質之。,GJTS-XXD,古今圖書集成·學行典,271
厚薄,程子曰：德者，得也，須是實到這裡須得。一德立而百善從之。存諸中為德，發於外為行德之成，其可見者行也。得之於心謂之有德，自然睟然見於面，盎於背，施於四體，四體不言而喻豈待勉強也。德性者言性之可貴，與言性善其實一也，性之德者言性之所有。有德者得天地而用之，既有諸己，所以莫非中理。心是天德，心有不盡處便是天德，處未能盡。人心莫不有知，惟蔽於人欲則亡天德也。,GJTS-XXD,古今圖書集成·學行典,176
厚薄,言道德，其旨同否。至于老子五千言亦以道德名經，又何以為異端。曰：中庸道德字與論語道德字微，有不同《論語》一書論功夫不論本體，論見在不論源頭，蓋欲學者由功夫以悟本體，由見在以覓源頭耳，此其為慮甚遠，非故祕之而不言也，如論道是指其見在可道者而言，故曰：夫子之道，忠恕而已矣。而異端則曰：道可道，非常道。如論德是指其見在可據者而言。故曰：據於德而異端。則曰：上德不德是以有德，舍功夫而直談本體，舍見在而直談源頭，如此則異端之說，似又高吾儒一層矣，不知異端差處，正在本體源頭處差不在，舍功夫而直談本體，舍見在而直談源頭也，故子思不得已亦直指本體源頭以洩，孔子之祕以破異端之非，如《論語》論夫子之道。曰：忠恕而已矣。,GJTS-XXD,古今圖書集成·學行典,303
厚薄,而《中庸》則曰：忠恕違道不遠，蓋《論語》之論道，指其見在可道者言，《中庸》之論道直指天命率性之初而言也，不然忠恕，即一貫之道。而曰：違道不遠，何哉，言道而直指天命率性之初，則元莫元于此也，彼異端道可道，非常道之說，真粗淺甚矣。《論語》論德曰：據於德。《中庸》則曰：不顯，惟德百辟其刑之。蓋《論語》之論德，指見在可據者言。《中庸》之論德直合于上天之載，無聲無臭之初而言也，不然為己知幾，即君子之德。而曰：可與入德何哉，言德而合于無聲無臭之初，則元又莫元于此也，彼異端上德不德，是以有德之說，又粗淺甚矣，如水一也。,GJTS-XXD,古今圖書集成·學行典,255
厚薄,程伯子謂陰陽亦形而下者也，而曰：道者惟此語截得上下最分明，元來只此是道要在人默而識之信乎，形而上者謂之道，形而下者謂之器，器即道，道即器也，故下文即舉繼善成性而仁，知不可偏藏用顯，仁而德業所畢備言道者，斯其準矣。《中庸》曰：天命之謂性，率性之謂道，所謂道之大原出于天是也。下文即曰：修道之謂教。又曰：修身以道，修道以仁，仁者人也，親親為大義者，宜也，尊賢為大，天下之達道，五所以行之者三。孟子亦曰：仁也者，人也。,GJTS-XXD,古今圖書集成·學行典,206
厚薄,合而言之，道也，皆此意也，可見仁義人之性也，言立人之道，舉性之仁義無餘蘊也，何也，日月星辰，雨風露雷，成象于天者，萬有不齊而立天之道，陰陽盡之矣，水火山川，土石草木成形于地者，萬有不齊而立地之道，剛柔盡之矣，君臣父子，男女飲食體備于人者，萬有不齊而立人之道，獨不盡于仁義乎哉。況舉仁義已該，夫陰陽剛柔此道之所以一也，孔孟而下惟韓子原道亦自仁義言之，雖指博愛以名仁遺格。致以言《大學》而以仁義言道，則確有定見。曰：其文詩書易春秋，其法禮樂刑政，其民士農工商，其位君臣父子師友，賓主昆弟夫婦其服麻絲，其居宮室其食粟米果蔬魚肉，其道易明，其教易行也。,GJTS-XXD,古今圖書集成·學行典,272
厚薄,只自仁義言之，較親切著明匪特，確遵孔孟遺訓，人人皆可與知，而與能焉，使其言一定不易，即此可以閑先聖之道，可以放淫詞息邪說，距詖行而佛老之學，不攻自破也，惟儒家意見雜出各一其說，故佛老之徒敢為高論以乘之殆，將率天下人盡歸之，無為無著虛寂湛靜而後謂之道也，已盍觀其言乎，曰：道可道，非常道。曰：道之為物，為恍，為惚。曰：至道之精，杳杳冥冥。曰：道自虛無生一，此非老氏家之言乎。曰：道無方體，隨緣自在。曰：道越三空，不可思議。曰：其道清淨亦無諸相。,GJTS-XXD,古今圖書集成·學行典,221
厚薄,謂其意無所制也。夫無術者故以無為、無思為虛也。夫故以無為、無思為虛者，其意常不忘虛，是制于為虛也。虛者，謂其意所無制也。今制于為虛，是不虛也。虛者之無為也，不以無為為有常。不以無為為有常，則虛；虛，則德盛；德盛之謂上德。故曰：上德無為而無不為也。《觀行篇》：古之人目短于自見，故以鏡觀面；智短于自知，故以道正己。故鏡無見疵之罪，道無明過之怨。目失鏡，則無以正鬚眉；身失道，則無以知迷惑。《韓詩外傳》：德也者、包天地之美，配日月之明，立乎四時之調，覽乎陰陽之交。寒暑不能動，四時不能化也，斂乎太陰而不濕，散乎太陽而不枯。鮮潔清明而備，嚴威務疾而神，競清而福乎天地之閒者、德也。《淮南子‧俶真訓》：含陰吐陽，而萬物和同者，德也。是故道散而為德，德溢而為仁義，仁義立而道德廢矣。《覽冥訓》：道之與德，若韋之與革，遠之則邇，近之則遠。不得其道，若觀儵魚。故聖若鏡，不將不迎，應而不藏，故萬化而無傷。其得之也，乃失之；其失之也，乃得之也。,GJTS-XXD,古今圖書集成·學行典,414
言語,象曰：山下有雷，頤，君子以慎言語，節飲食。在身為言語於天下，則凡命令政教出於身者，皆是慎之，則必當而無失。朱子曰：諺云：禍從口出，病從口入，甚好此語前輩曾用以解頤之象。誠齋楊氏曰：慎言非默，當其可則諫，死不羨括囊。有言不信，尚口乃窮也。當困而言，人所不信，欲以口免困，乃所以致窮也，以說處困，故有尚口之戒。,GJTS-XXD,古今圖書集成·學行典,153
言語,緝緝口舌，聲翩翩往來貌譖人者，自以為得計矣，然不慎爾言，聽者有時而悟，且將以爾為不信矣。捷捷幡幡，謀欲譖言，豈不爾受，既其女遷。捷捷儇利，貌幡幡反覆貌。華谷嚴氏曰：汝能譖人，人亦能譖汝，其禍將遷及汝矣。江充之譖，太子其始也，雖足以投其志，其終也，身亦受其禍，所謂既其女遷是也。威儀抑抑，德音秩秩。秩秩有常也，慶源輔氏曰：德音以其形於聲，譽者而言聲譽秩秩，然有常而不替。于時言言，于時語語。直言曰：言論難。曰：語言其所言，語其所語。,GJTS-XXD,古今圖書集成·學行典,215
言語,君子者不可不察也。孔子曰：君子以行言，小人以舌言，故君子為義之上相疾也，退而相愛；小人於為亂之上相愛也，退而相惡。,GJTS-XXD,古今圖書集成·學行典,57
言語,有理而無益於治者，君子勿言，有能而無益於事者，君子弗為，君子非樂有言，有益於治不得不言，君子非樂有為，有益於事不得不為，故所言者不出於名法權術，所為者不出於農稼軍陣周務而已。,GJTS-XXD,古今圖書集成·學行典,87
言語,必辯。凡人莫不好言其所善，而君子為甚焉。是以小人辯言險，而君子辯言仁也。言而非仁之中也，則其言不若其默也，其辯不若吶也。言而仁之中也，則好言者上矣，不好言者下也。故仁言大矣：起於上所以道於下，正令是也；起於下所以忠於上，謀救是也。故君子之行仁也無厭、志好之、行安之，樂言之；故言君子必辯。小辯不如見端，見端不如見本分。小辯而察，見端而明，本分而理；聖人士君子之分具矣。,GJTS-XXD,古今圖書集成·學行典,184
言語,有小人之辯者，有士君子之辯者，有聖人之辯者：不先慮，不早謀，發之而當，成文而類，居錯遷徙，應變不窮，是聖人之辯者也。先慮之，早謀之，斯須之言而足聽，文而致實，博而黨正，是士君子之辯也。聽其言則辭辯而無統，用其身則多詐而無功，上不足以順明王，下不足以和齊百姓，然而口舌之均，唯則節，足以為奇偉偃卻之屬，夫是之謂姦人之雄。,GJTS-XXD,古今圖書集成·學行典,159
言語,高宗，天子也，即位諒闇，三年不言。卿大夫恐懼，患之。高宗乃言曰：以余一人正四方，余惟恐言之不類也，茲故不言。古之天子，其重言如此，故言無遺者。成王與唐叔虞燕居，援梧葉以為珪，而授唐叔虞曰：余以此封汝。叔虞喜，以告周公。周公以請曰：天子其封虞邪。成王曰：余一人與虞戲也。周公對曰：臣聞之，天子無戲言。天子言，則史書之，工誦之，士稱之。于是遂封叔虞于晉。周公旦可謂善說矣，一稱而令成王益重言，明愛弟之義，有輔王室之固。荊莊王立三年，不聽而好讔。成公賈入諫。王曰：不穀禁諫者，今子諫，何故。對曰：臣非敢諫也，願與君王讔也。王曰：胡不設不穀矣。對曰：有鳥止於南方之阜，三年不動不飛不鳴，是何鳥也。王射之曰：有鳥止於南方之阜，其三年不動，將以定志意也；其不飛，將以長羽翼也；其不鳴，將以覽民則也。是鳥雖無飛，飛將沖天；雖無鳴，鳴將駭人。賈出矣，不穀知之矣。明日朝，所進者五人，所退者十人。群臣大說，荊國之眾相賀也。故詩曰：何其久也，必有以也，何其處也，必有與也，其莊王之謂邪。,GJTS-XXD,古今圖書集成·學行典,433
言語,勝書說周公旦曰：廷小人眾，徐言則不聞，疾言則人知之，徐言乎。周公旦曰：徐言。勝書曰：有事於此，而精言之而不明，勿言之而不成，精言乎。周公旦曰：勿言。故勝書能以不言說，而周公旦能以不言聽，此之謂不言之聽。不言之謀。,GJTS-XXD,古今圖書集成·學行典,106
言語,問者不告，告者不問，有諍氣者勿與論。必由其道至然後接之，非其道則避之。故禮恭然後可與言道之方，辭順然後可與言道之理，色從然後可與言道之極。故未可與言而言，謂之瞽，可與言而不與之言，謂之隱。詩曰：彼交匪紓，天子所予。言必交吾志然後予。天下之辯，有三至五勝，而辭置下。辯者、別殊類，使不相害；序異端，使不相悖；輸公通意，揚其所謂，使人預知焉，不務相迷也。是以辯者不失所守，不勝者得其所求，故辯可觀也。夫繁文以相假，飾辭以相悖，數譬以相移，外人之身，使不得反其意，則論便然後害生也。夫不疏其指而弗知，謂之隱；外意外身，謂之諱；幾廉倚跌，謂之移；指緣謬辭，謂之苟；四者所不為也，故理可同睹也。夫隱諱移苟，爭言競為而後息，不能無害其為君子也，故君子不為也。論語曰：君子於其言，無所苟而已矣。詩曰：無易由言，無曰苟矣。傳曰：鳥之美羽勾喙者、鳥畏之；魚之侈口垂腴者、魚畏之；人之利口贍辭者、人畏之。是以君子避三端：避文士之筆端，避武士之鋒端，避辯士之舌端。詩曰：我友敬矣，讒言其興。,GJTS-XXD,古今圖書集成·學行典,434
言語,君子慮勝氣，思而後動，論而後行，行必思言之，言之必思復之，思復之必思無悔言，亦可謂慎矣。人信其言，從之以行，人信其行，從之以復；復宜其類，類宜其年，亦可謂外內合矣。一出言不敢忘父母，故惡言不出於口，忿言不及於己，然后不辱其身，不憂其親，則可謂孝矣。,GJTS-XXD,古今圖書集成·學行典,124
言語,開之，廓然見四海；閉之，閛然不睹牆之裡。聖人之言，似於水火。或問水火。曰：水，測之而益深，窮之而益遠；火，用之而彌明，宿之而彌壯。允治天下，不待禮文與五教。,GJTS-XXD,古今圖書集成·學行典,78
言語,君子必貴其言，貴其言則尊其身，尊其身則重其道，重其道所以立其教，言費則身賤，身賤則道輕，道輕則教廢，故君子非其人則弗與之言，若與之言必以其方，農夫則以稼穡，百工則以技巧，商賈則以貴賤，府史則以官守，大夫及士則以法制，儒生則以學業，故易曰：艮其輔言，有序不失，事中之謂也，若夫父慈子孝姑愛婦順兄友弟恭，夫敬妻聽朋友必信，師長必教，有司日月慮知乎，州閭矣，雖庸人則亦循循然與之言此可也，過此而往則不可也，故君子之與人言也，使辭足以達，其知慮之所至，事足以合其性，情之所安，弗過其任而強牽制也，苟過其任而強牽制則將昏瞀，委滯而遂疑，君子以為欺我也，不則曰：無聞知矣，非故也，明偏而示之以幽，弗能照也，聽寡而告之以微，弗能察也，斯所資於造化者也。雖曰：無訟其如之何。,GJTS-XXD,古今圖書集成·學行典,329
言語,斯人也，固達之蔽者也，非達之達者也，雖能言之，猶夫俗士而已矣，非惟言也，行亦如之得，其所則尊榮，失其所則賤辱，昔倉梧丙娶妻美而以與其兄，欲以為讓也，則不如無讓焉，尾生與婦人期于水，邊水暴至不去，而死欲以為信也，則不如無信焉，葉公之黨，其父攘羊而子證之，欲以為直也，則不如無直焉，陳仲子不食母兄之食，出居於陵，欲以為潔也，則不如無潔焉，宗魯受齊豹之謀，死孟縶之難，欲以為義也，則不如無義焉，故凡道蹈之既難，錯之益不易，是以君子慎諸己，以為往鑒焉。,GJTS-XXD,古今圖書集成·學行典,222
言語,懸機未發則猶可止矢，一離絃雖欲返之弗可得也，易誡樞機詩刺言玷，斯言一玷非礛所磨，樞機既發，豈駭電所追，皆前聖之至，慎後人之埏，鎔明者慎言，故無失言，闇者，輕言自致害滅，昔智伯失言於水，灌韓魏躡其肘足，魏武漏語於英雄，元德遺其匕著，是以頭為穢器師，馳徐州地分三晉土，割岷蜀亡敗長釁為天下笑,GJTS-XXD,古今圖書集成·學行典,143
言語,揚子雲曰：言輕則招憂。華陽范氏曰：人惟其不行也，是以輕言之言之如其所行行之，如其所言則出諸其口必不易矣。朱子曰：無恥的人未曾做得一分便說十分矣，只緣胡亂輕易說了便把行不當事。人輕易言語是他此心不在，知得為之難，故自不敢輕言。人之所以輕易其言者，以其未遭失言之責故耳。九峰蔡氏曰：言語所以文身也，輕出則有起羞之患。新安陳氏曰：輕於言者，必不務力於行也。薛文清公曰：輕言則納侮，輕言輕動之人不可與深計。,GJTS-XXD,古今圖書集成·學行典,199
言語,淮南子曰：妄言則亂，不可不慎也。程子曰：人心之動因言以宣發禁，躁妄內斯靜專。劉安世問：盡心行己之要。司馬溫公曰：自不妄語，始安世終身服膺，故其進而議於朝者，無隱情退而語於家者，無媿辭。朱子曰：言語不可妄發。李子方對賓客一語不妄發。薛文清公曰：人於忙處言或妄發，所以有悔。必使一言不妄發則庶乎，寡過矣。言不妄發則言出而人信之。口無妄言安得有差，有差者皆妄也。,GJTS-XXD,古今圖書集成·學行典,178
言語,曰：我獨蔽賢者耶，乃并劾之夫善，善長乃自古記之矣，然予與守皆直言，人善而適逢忌者之不悅於善，人何利焉，近見元城語錄載東坡下，御史獄張安道上書，遣子恕救之，恕愚懦徘徊不敢投，後東坡出獄，見之吐舌色動，蓋安道書云，蘇軾文學實天下之奇才，豈不激人主之怒乎，救東坡者但當言，本朝未嘗殺士大夫，今乃開端後世子孫殺賢士大，夫必援陛下為例，神宗好名畏義疑可以止之，予於是益嘆古人之慮真有見哉。,GJTS-XXD,古今圖書集成·學行典,189
言語,英曰：夫有德者必有言，其言皆發於和，順切中義理彼利口者，言不由衷，然乃彌縫抵當，而文說爛然亦似有理有義，若校人欺子產放魚之類，真巧言哉，此與論篤君子何異，蓋德言譬則化工之神也，巧言譬則畫筆之精也。故曰：惡似而非也，苟察之弗審將與有德者，同聽能不亂耶。,GJTS-XXD,古今圖書集成·學行典,125
言語,班孟堅曰：仲尼惡利口之覆邦家，春秋以來禍敗多矣，昔子翬謀桓而魯隱危欒書搆，郤而晉厲弒豎牛奔仲叔孫卒，郈伯毀季昭公，逐費忌納女，楚建走宰嚭，譖胥夫差喪李，園進妹春申，誅上官訴屈懷王，執趙高敗斯，二世縊伊戾，坎盟宋痤死江充造蠱，太子殺息夫作奸，東平誅皆自小覆大繇，疏陷親可不懼哉。,GJTS-XXD,古今圖書集成·學行典,138
言語,和平時曰：葉道卿自浙漕，罷以母老求司官鑰長子經，臨江軍脩謁方入客，次聞眾賓聚首言道卿被罪，去位問得報耶。賓曰：傳聞耳。曰：葉道卿乃某之家，君以祖母老求便，實無過，眾賓負赧，幾失所措，信知稠人中不可妄談是非，昔人有言，客次與茶酒肆中最宜謹默可不信乎。范益謙座右銘曰：不言州縣官員長短得失，不言眾人所作過惡，不言仕進官職趍時附勢。薛文清公曰：切不可隨眾議論前人長短，要當己有真見乃可。好議論前輩得失，乃初學之大病，前輩誠有不可及者，未可議也。嘗觀後人肆筆奮詞議論，前人之長短及夷考其平生之所為，不及古人者多矣，豈非言不及行可恥之甚乎。在古人之後議，古人之失則易處，古人之位為古人之事則難。,GJTS-XXD,古今圖書集成·學行典,292
言語,李文正公為相，人有求進用者必溫語卻之，或問其故。曰：既失所望又無善詞，取怨之道也。歐陽文忠公在政府時，每有人不中理者輒峻卻之，故人多怨。畢仲游與東坡書曰：夫言語之累，不特出諸口者，為言其形於詩歌，贊於賦頌，託於碑銘，著於序記者亦言語也，今知畏於口而未畏於文，是其所，是則見是者喜非其所，非則蒙，非者怨，喜者未必能濟君之謀，而怨者或已敗君之事矣。薛文清公曰：凡與人言色，厲則取怨。英曰：甚哉，言不可種怨于人也，若人言有可怨者，我當忘之也。,GJTS-XXD,古今圖書集成·學行典,218
言語,陳忠肅公與人議論，未嘗面折，惟微示意以警之，人多退省愧服。程子曰：大率言語須是含蓄而有餘味。明道先生與門人講論不合則曰：更有商量。伊川則直曰：不然。薛文清公曰：辭婉必能動人。晉文公欲伐衛，公子鋤笑之問其故。對曰：臣笑臣鄰人也，鄰人有送其妻歸家道，見桑婦悅而與之語，顧視其妻已，有人招之，公乃引師還未至已，有伐其北鄙者。魏太祖欲易太子問於賈，詡詡默然不對。太祖曰：與卿言而不答何也。詡曰：適有所思故不即對。太祖曰：何思。詡曰：思袁本初劉景升父子也，太祖大笑於是太子遂定。唐文德皇后既葬昭陵，太宗即苑中作層，觀以望之引魏徵同升，徵熟視曰：臣昏眊不能見，太宗指示之。徵曰：臣以為陛下望獻陵若，昭陵則臣固見之矣，太宗惻然遂毀觀。唐肅宗即位，李輔與張后謀遷，太上皇於西內後山人李唐見肅宗方抱幼女，謂唐曰：朕念之卿勿怪也。唐曰：太上皇思見陛下亦如陛下之念，公主也，肅宗泫然泣下，然猶畏張后不敢詣西內。英曰：自公子鋤以下四事皆所謂言之，婉者真足以感動人心，而不費詞說，然鄰人之喻，非善繹思者莫易悟，若賈詡以下三事庶幾，能撥動天理人情之機矣。易曰：納約自牖豈詡等謂邪。,GJTS-XXD,古今圖書集成·學行典,476
言語,陽貨謂孔子曰：來予與爾言，懷其寶而迷其邦，可謂仁乎。曰：不可好從事而亟，失時可謂智乎。曰：不可日月逝矣，歲不我與。曰：諾吾將仕矣。程子曰：孔子與惡人言，故遜詞以免禍。朱子曰：遜非阿諛也，遠害而已。吳明卿曰：言遜者亦非失其正也，特少置委曲如夫子之對，陽貨王孫賈云耳。慶源輔氏曰：言以應物則或有當遜之時。新安陳氏曰：言遜則易詘，惟聖人能遜言而無所詘。魯齋許氏曰：陽貨以不仁不智劫聖人，聖人應得甚閑暇，他人則或以卑遜取辱，或以剛直取禍，或不能禦其勃然之勢，必不得停，當聖人則辭遜而不卑，道存而不亢。或曰：孟子遭此，如何。曰：必露精神。李文靖公秉鈞日有狂生叩馬，獻書歷詆其短，公遜。謝曰：俟歸家當得詳覽，狂生隨馬後肆言。曰：居大位不能康濟天下，又不能引退，久妨賢路寧不愧于心乎，公但於馬上踧踖。曰：屢求退主上未賜允，終無忤也。,GJTS-XXD,古今圖書集成·學行典,359
言語,古語云：一言可以興邦。《中庸》曰：國有道，其言足以興。《左傳》曰：仁人之言，其利溥哉。顏魯公曰：齊桓公片言勤王則九合諸侯，一匡天下。蘇老泉曰：昔者君子不求有言不得已，而言出則天下以為口實。薛文清公曰：與居官者言當使有益於其身，有惠及於人。《晁氏客話》曰：狄仁傑一言而全人之社稷，潁考叔一言而全人之母子，晏子一言而省刑。英嘗因晁氏客話而推廣古人有用之言，燭之武一言而秦伯退師，展禽一言而齊人不敢伐魯北。鄙藺相如一言而完璧歸趙，申叔一言而楚莊王不奪人千乘之國，茅焦一言而祖龍認母，魯仲連一言而趙人不敢帝，秦毛遂一言而定約從，田千秋一言而寤主，張子房一言而散沙中之偶語，袁盎一言而徹夫人之坐席，周勃一言而北軍左袒為，劉蘇瓊一言而兄弟不忍爭，田曹武惠王一言而南唐城陷，無一人橫罹鋒鏑，寇萊公一言而決策親征，遼人氣奪王沂公一言而西賊服朝廷，有人富，鄭公一言而契丹不取關南地，韓魏公一言而調和兩宮，胡澹菴一言而金人不敢南牧者二十有四年，凡此類者皆所謂一言而興邦者也，言出而天下以為口實者也，其利不既溥哉。既因言語合，卻為語言離。明陳琛萬品生生自歲年，全無一語是先天。風流終日清談客，忘卻自家更甚元。,GJTS-XXD,古今圖書集成·學行典,493
言語,晉傅元神以感通，心繇口宣，福生有兆，禍來有端，情莫多妄，口莫多言，蟻孔潰河，溜穴傾山，病從口入，禍從口出，存亡之機，開闔之術，口與心謀，安危之源，樞機之發，榮辱存焉。前人勿謂何有積怨致咎，勿曰不傳，伏流成川，蟻孔潰河，流穴傾山。,GJTS-XXD,古今圖書集成·學行典,114
言語,齊王僧虔知汝恨吾不許汝學，欲自悔厲，或以闔棺自欺，或更擇美業，且得有慨，亦慰窮生。但亟聞斯唱，未睹其實。請從先師聽言觀行，冀此不復虛身。吾未信汝，非徒然也。往年有意於史，取《三國志》聚置床頭，百日許，復徙業就元，自當小差於史，猶未近彷彿。曼倩有云：談何容易。見諸元，志為之逸，腸為之抽，專一書，轉誦數十家注，自少至老，手不釋卷，尚未敢輕言。汝開《老子》卷頭五尺許，未知輔嗣何所道，平叔何所說，馬、鄭何所異，《指例》何所明，而便盛於麈尾，自呼談士，此最險事。設令袁令命汝言《易》，謝中書挑汝言《莊》，張吳興叩汝言《老》，端可復言未嘗看邪。談故如射，前人得破，後人應解，不解即輸賭矣。且論注百氏，荊州《八》，又《才性四本》、《聲無哀樂》，皆言家口實，如客至之有設也。汝皆未經拂耳瞥目，豈有庖廚不修，而欲延大賓者哉。就如張衡思侔造化，郭象言類懸河，不自勞苦，何由至此。,GJTS-XXD,古今圖書集成·學行典,381
言語,汝曾未窺其題目，未辨其指歸六十四卦，未知何名；《莊子》眾篇，何者內外；《八》所載，凡有幾家；《四本》之稱，以何為長而終日欺人，人亦不受汝欺也。由吾不學，無以為訓。然重華無嚴父，放勳無令子，亦各由己耳。汝輩竊議亦當云：阿越不學，在天地閒可嬉戲，何忽自課。幸及盛時逐歲暮，何必有所減。汝見其一耳，不全爾也。設令吾學如馬、鄭，亦必甚勝；復倍不如今，亦必大減。致之有由，從身上來也。今壯年，自懃數倍許勝，劣及吾耳。世中比例舉眼是，汝足知此，不復具言。吾在世，雖乏德素，要復推排人閒數十許年，故是一舊物，人或以比數汝等耳。即化之後,GJTS-XXD,古今圖書集成·學行典,260
言語,皮日休古銘：金人謂，無多言，忽有所發不可不論，既有所論復論多言，中庸之士由茲保身，吾謂斯銘，未足以珍出，為忠臣言則及君，入為孝子言則及親，非君與親則宜默，云謗訕之言出入奫，淪一息之波流于無垠。猜毀之言如臨帝閽，鈞天之樂聞於無聞，佞媚之言出如絲棼，一入於人治亂不分，閒諜之言出如鷹鸇摶擊之迅，一舉凌天，無嗜於酒，酒能亂德，無嗜於味，味能敗德，以道為飲，以文為食，成吾之名，繄乃勉力。,GJTS-XXD,古今圖書集成·學行典,190
言語,劉敞吾甚畏言，言可畏也，而不能默，然吾言悃，悃唱而後和，人猶以為過，吾言繩，繩譽而不訾人，猶以為非，非吾言之畏，維人之多忌，非吾之不能默，然而人實多言若是者，其止乎，其已乎，其勿問而唯乎，譬之於物其為石不為水乎，水之滔滔往而不來，有陷而淵，有壅而洄，有激而在山椒，曰：水哉，水哉。,GJTS-XXD,古今圖書集成·學行典,140
言語,王守仁嗚呼，小子慎爾出話，躁言維多，吉言維寡多言，何益徒以取禍，德默而成仁者，言訒孰默而譏，孰訒而病譽人之善過，情猶恥言人之非，罪曷有已，嗚呼，多言亦惟汝心，汝心而存將日欽欽，豈遑多言上帝汝臨。,GJTS-XXD,古今圖書集成·學行典,97
廉恥,禮義廉恥，國之四維；四維不張，國乃滅亡。善乎，管生之能言也。禮義，治人之大法；廉恥，立人之大節。蓋不廉，則無所不取；不恥，則無所不為。人而如此，則禍亂敗亡，亦無所不至，況為大臣而無所不取，無所不為，則天下其有不亂，國家其有不亡者乎。予讀馮道《長樂老敘》，見其自述以為榮，其可謂無廉恥者矣，則天下國家可從而知也。,GJTS-XXD,古今圖書集成·學行典,155
廉恥,予於五代，得全節之士三，死事之臣十有五，而怪士之被服儒者以學古自名，而享人之祿、任人之國者多矣，然使忠義之節，獨出於武夫戰卒，豈於儒者果無其人哉。豈非高節之士惡時之亂，薄其世而不肯出歟。抑君天下者不足顧，而莫能致之歟。孔子以謂：十室之邑，必有忠信。豈虛言也哉。予嘗得五代時小說一篇，載王凝妻李氏事，以一婦人猶能如此，則知世固常有其人而不得見也。凝家青、齊之閒，為虢州司戶參軍，以疾卒於官。凝家素貧,GJTS-XXD,古今圖書集成·學行典,198
威儀,上九，有孚，威如，終吉。治家之道非至誠不能也。故必中有孚信則能常久。而眾人自化為善，不由至誠。己且不能常守也，況欲使人乎。故治家以有孚為本，治家者在妻孥情愛之閒。慈過則無嚴，恩勝則掩義。故家之患常在禮法不足，而瀆慢生也。長失尊嚴，少忘恭順，而家不亂者，未之有也。故必有威嚴則能終吉，保家之終在。有孚威如二者而已。縉雲馮氏曰：為人父者，躬行之有素，則家人無不孚之者矣。其所謂躬行者，豈飾厲以為威哉。正其衣冠，尊其瞻視。儼然人望而畏之，非心罔念已潛消而默化矣。此威如之吉，而象以為反身之謂也。象曰：威如之吉，反身之謂也。謂非作威也，反身自治則人畏服之矣。,GJTS-XXD,古今圖書集成·學行典,275
威儀,威儀棣棣，不可選也。棣棣富而閑習之，貌選簡擇也。慶源輔氏曰：富，謂富盛也。富盛則全備，而無欠缺。閑習謂從容而不生疏。人而無儀，不死何為。言視彼鼠而猶必有皮可以，人而無儀乎。人而無儀則其不死，亦何為哉。瑟兮僩兮，赫兮咺兮，有斐君子，終不可諼兮。瑟，矜莊貌。僩，威儀貌。其桐其椅，其實離離。豈弟君子，莫不令儀。離離垂也，令儀言醉而不喪其威儀也。菁菁者莪，在彼中阿。既見君子，樂且有儀。以菁菁者，莪比君子容貌威儀之盛也。,GJTS-XXD,古今圖書集成·學行典,207
威儀,賓之初筵，溫溫其恭。其未醉止，威儀反反。曰既醉止，威儀幡幡。舍其坐遷，屢舞僊僊。其未醉止，威儀抑抑。曰既醉止，威儀怭怭。是曰既醉，不知其秩。此言凡飲酒者，常始乎治，而卒乎亂也。慶源輔氏曰：溫溫其恭，威儀反反抑抑，始乎治也。幡幡，怭怭，屢遷，屢舞，終乎亂也。纔飲酒稍不謹，必至於此。飲酒孔嘉，維其令儀。飲酒之所以甚美者，以其有令儀爾。,GJTS-XXD,古今圖書集成·學行典,166
威儀,不失色於人。又車上不廣欬，不妄指。立視五巂，式視馬尾，顧不過轂，巂規也。車輪一周，為一規。乘車之輪，高六尺六，寸徑一，圍三，得一丈九尺八寸五。規為九十九尺，六尺為步，總為十六步半。在車上所視，則前十六步半也。又凡奉者當心，提者當帶。執天子之器則上衡，國君則平衡，大夫則綏之，士則提之，凡執主器，執輕如不克。執玉器，操幣圭璧，則尚左手，行不舉足，車輪曳踵，立則磬折垂佩，主佩倚。則臣佩垂，主佩垂，則臣佩委。又天子穆穆，諸侯皇皇，大夫濟濟，士蹌蹌，庶人僬僬。穆穆，幽深和敬之貌。皇皇，壯盛顯明之貌。濟濟，修飾齊一之貌。蹌蹌，翔舉舒揚之貌。庶人見乎，君不為容進退，奔走。僬僬，雖無所考。大抵趨走促數,GJTS-XXD,古今圖書集成·學行典,296
威儀,鸞在馬鑣也。君在不佩玉，左結佩，右設佩。居則設佩，朝則結佩。君在謂世子，在君所也。不佩玉，非去之也。但結蹙其左，佩之綬。不使玉之有聲，玉以比德，示不敢表其有如玉之德耳。右設佩者，佩謂事佩觿燧之屬。設之於右，示有服役以奉事於上也。居則設佩。謂退而燕，居則佩玉如常也。朝則結佩，申言上意。此皆謂世子也。凡帶必有佩玉，唯喪否，佩玉有衝牙，君子無故。玉不去身，君子於玉比德焉。凡佩玉必上繫於衡，下垂三道穿。以蠙珠下端前後懸,GJTS-XXD,古今圖書集成·學行典,207
威儀,子言之，歸乎，君子隱而顯。不矜而莊，不厲而威，不言而信。子曰：君子不失足於人，不失色於人，不失口於人，是故君子貌足畏也，色足憚也，言足信也。甫刑曰：敬忌而罔有擇言在躬。子曰：裼襲之不相因也。欲民之毋相瀆也。子曰：祭極敬，不繼之以樂，朝極辨，不繼之以倦。子曰：君子慎以辟禍，篤以不揜，恭以遠恥。子曰：君子莊敬日強，安肆日偷，君子不以一日使其躬儳焉。如不終日。子曰：齊戒以事鬼神，擇日月以見君，恐民之不敬也。子曰：狎侮死焉。而不畏也。子曰：無辭不相接也。無禮不相見也。欲民之毋相褻也。易曰：初筮告，再三瀆，瀆則不告。又君子服其服，則文以君子之容，有其容，則文以君子之辭，遂其辭，則實以君子之德。是故君子恥服其服而無其容。恥有其容而無其辭，恥有其辭而無其德，恥有其德而無其行。是故君子衰絰則有哀色，端冕則有敬色，甲胄則有不可辱之色。詩云：維鵜在梁，不濡其翼，彼其之子，不稱其服。,GJTS-XXD,古今圖書集成·學行典,386
威儀,惟聖罔念作狂，惟狂克念作聖。人性之所簡也。存乎幽微，人情之所忽也。存乎孤獨。夫幽微者，顯之原也。孤獨者，見之端也。胡可簡也，胡可忽也。是故君子敬孤獨而慎幽微。雖在隱蔽鬼神，不得見其隙也。詩云：肅肅兔罝，施于中林處獨之謂也。又有顛沛而不可亂者，則成王，季路其人也。昔者，成王將崩體被冕服然。後發顧命之辭，季路遭亂結纓而後死，白刃之難。夫以崩亡之候，白刃之難。猶不忘敬，況於遊宴乎。故詩曰：就其深矣，方之，舟之，就其淺矣。泳之，游之，言必濟也。君子口無戲謔之言，言必有防。身無戲謔之行，行必有檢。故雖妻妾不可得而黷也。雖朋友不可得而狎也。是以不慍怒而德行,GJTS-XXD,古今圖書集成·學行典,275
威儀,日月易過，毋因循失之，乃所深望前。以戲謔奉規能留意否。先聖言君子不重則不威，學則不固，向曾講此至熟。日用之閒，只此一句。勿令違失，則工夫已過半千萬千萬。威儀部紀事《左傳》：襄三十一年，衛侯在楚，北宮文子見令尹圍之威儀，言於衛侯曰：令尹似君矣，將有他志。雖獲其志，不能終也。詩云：靡不有初，鮮克有終。終之實難。令尹其將不免。公曰：子何以知之。對曰：詩云：敬慎威儀，惟民之則。令尹無威儀，民無則焉。民所不則，以在民上，不可以終。公曰：善哉。何謂威儀。對曰：有威而可畏，謂之威。有儀而可象，謂之儀。君有君之威儀，其臣畏而愛之，則而象之。故能有其國家，令聞長世。臣有臣之威儀，其下畏而愛之。故能守其官職，保族宜家，順是以下，皆如是,GJTS-XXD,古今圖書集成·學行典,311
威儀,《魏元忠傳》：元忠始名真宰，以諸生見高宗，高宗慰遣，不知謝即出，儀舉自安，帝目送謂薛元超曰：是子未習朝廷儀，然名不虛謂，真宰相也。《陳叔達傳》：叔達授黃門侍郎，判納言，封江國公。叔達明辯，善為容，每占奏，搢紳屬目。《唐‧語林》：開元中，燕公張說當朝。文伯冠服，以儒者。自處元宗嫌其異己，賜內樣巾子，長腳羅頭。燕公服之，入謝，元宗大喜。元宗早朝，百官趨班，上見張九齡風儀秀整，有異於眾。謂左右曰：朕每見張九齡精神頓生。《北夢瑣言》：唐薛，澄州昭緯即保遜之子也。恃才傲物，亦有父風。每入朝，省弄笏而行旁。若無人好唱浣溪紗詞，知舉後。有一門生辭歸鄉里，臨岐獻規曰：侍郎重德，某乃受恩。爾後請不弄笏與唱浣溪紗。即某幸甚。時人謂之：至言有小吏，常學其行步揖遜。薛公知之乃召謂曰：試於庭前,GJTS-XXD,古今圖書集成·學行典,338
威儀,下駕步歸。有頃，認者得牛而送還，叩頭謝曰：慚負長者，隨所刑罪。寬曰：物有相類，事容脫誤，幸勞見歸，何為謝之。當朝會，裝嚴已訖，侍婢奉肉羹，汙朝衣。婢遽收之，寬神色不異，乃徐言曰：羹爛汝手。其性度如此。《晉書‧謝安傳》：安嘗與孫綽等汎海，風起浪湧，諸人並懼，安吟嘯自若。舟人以安為悅，猶去不止。風轉急，安徐曰：如此將何歸耶。舟人承言即迴。眾咸服其雅量。《王承傳》：承為東海太守，政尚清靜，不為細察。小吏有盜池中魚者，綱紀推之，承曰：文王之囿與眾共之，池魚復何足惜邪。有犯夜者，為吏所拘，承問其故，答曰：從師受書，不覺日暮。承曰：鞭撻甯越以立威名，非政化之本。使吏送歸家。《郭舒傳》：舒留屯沌口，採湖澤以自給。鄉人盜食舒牛，事覺，來謝。舒曰：卿飢，所以食牛耳，餘肉可共啖之。世以此服其弘量。,GJTS-XXD,古今圖書集成·學行典,343
威儀,紹光為人驍勇而好使酒，嘗因醉怒仁誨，拔欲殺之，左右皆奔走，仁誨植立不動，無懼色，紹光擲劍於地，撫仁誨曰：汝有器量，必富貴，非吾所及也。《宋史‧許仲宣傳》：仲宣性寬恕，倜儻不檢，有心計。初，為濟陰主簿時，令與簿分掌縣印。令畜嬖妾，與其室爭寵，令弗能禁。嬖欲陷其主，竊取其印藏之，封識如故，以授仲宣。翌日署事，發匣，則無其印，因逮捕縣吏數輩及令、簿家人，下獄鞫問，果得之於令舍突中。令聞之，倉皇失措，仲宣處之晏然，人服其量。《豐稷傳》：稷登第，為穀城令，以廉明稱。從安燾使高麗，海中大風，檣折，舟幾覆，眾惶擾莫知所為,GJTS-XXD,古今圖書集成·學行典,256
威儀,移刻方赴召至中書省。同列速，公行公愈緩步。既見，上曰：久疾方平，喜與卿等相見而遲緩，何也。公曰：陛下不豫中外煩憂，一旦聞，急召近臣，臣等若奔馳以進慮，人心驚動耳。上以為深得相臣之體。《夢溪筆談》：景德中，河北用兵，車駕欲幸澶淵，中外之論不一，獨寇忠愍贊成上意。乘輿方渡河，敵騎充斥，至於城下，人情恟恟。上使人微覘準所為，而準方酣寢於中書，鼻息如雷。人以其一時鎮物，比之謝安。賢奕王太尉薦寇，萊公為相，寇公數短太尉於上前，而太尉專稱其長上。一日，謂太尉曰：卿雖稱其美，彼專談卿惡。太尉曰：理固當然。臣在相位,GJTS-XXD,古今圖書集成·學行典,252
威儀,此殆非遠器也。《夢溪筆談》：王文正太尉局量寬厚，未嘗見其怒。飲食有不精潔者，但不食而已。家人欲試其量，以少埃墨投羹中，公惟啖飯而已。問其何以不食羹。曰：我偶不喜肉。一日又墨其飯，公視之曰：吾今日不喜飯，可具粥。其子弟愬於公曰：庖肉為饔人所私，食肉不飽，乞治之。公曰：汝輩人料肉幾何。曰：一斤，但得半斤食，其半為饔人所廋。公曰：盡一斤可得飽乎。曰：盡一斤固當飽。曰：此後人料一斤半可也。其不發人過皆類此。《皇朝類苑》：王文正公曾為人持重，在中書，最為賢相。嘗謂大臣執政，不當收恩避怨恩，欲歸己怨使誰當。聞者歎，服以為名言。《賢奕》,GJTS-XXD,古今圖書集成·學行典,264
威儀,使一從史先詣舍。方汲水灌園，從史至，不知其為也，使飲其馬，即應之不拒。及冠帶迎賓，從史見有懼色，殊不為意。《賢奕》：耶律楚材與咸得卜有舊。咸得卜，譖於宗王曰：耶律多用親舊，疑有二心，合奏殺之。宗王遣使以聞，太宗察其誣，責使者，罪遣之。屬有訟咸得卜不法者，太宗命楚材鞫之，奏曰：此人倨傲，易招謗。今將有事南方，他日治之未晚也。帝私謂侍臣曰：楚材寬厚長者，汝曹固當效之。楊鐵崖避地松江，嘗有一貴遊子，既破產流落海上，數踵先生門。一日，竟持先生所購倪雲林畫去，左右欲發之。先生曰：吾哀其困，使往見一達官以畫為介耳,GJTS-XXD,古今圖書集成·學行典,253
威儀,則公門人也跽而起居。丞乃蒲伏階下百狀乞憐，公亦不較。王莊毅公竑開府淮揚時，清河衛指揮單姓者行不檢，公嘗折抑之。尋公，遭論免官。歸，過清河單祗候於江滸，具餼致慇懃。公嘉其誠，款擇受數缶以為醯醬也。比發之，則皆糞穢已。復有言者，表公忠節，命下還官。指揮乃逃遁，詐為死，家人故發喪以愚里人。有仇家蹤跡其所在，執而訟之於公。竟平其訟而遣之。劉莊襄公天和任三邊總制時，差健卒取其孫暨，一孤姪至華州，其僕夫偶箠門役。州守怒封鎖其門，即薪米不供，二孤飢甚踰垣竊出，乞食於素所知交家。微行去，比扺公所泣訴其事，州守以事謁制府。家眾跂足側窺計,GJTS-XXD,古今圖書集成·學行典,262
威儀,故以是為二老困。定山怒不能忍，幾至厲聲色。迨明日，餘恨猶未已。白沙則當其談時，若不聞其聲。及其既去，若不識其人。定山大服之。《蒹葭堂雜抄》：嘉靖時，邃菴楊公為首相尚書。霍韜忌公，特疏劾公。削秩賜罷，猶欲根蔓公門下士。有太學生孫育，公之，鄉人也。受恩最久，援入文華殿供事。以書寫資勞例。受京職時，以公黨恐遭斥逐乃錄。公居官事數十條呈於霍以求自解。不意數月後以暴卒。公猶易服弔其喪，謂其子，曰：爾父豈負我者，我為人所陷，波及汝父輩。汝父欲保全身家，萬不得已，姑借我以免禍耳。吾獨不能諒之是我，又負汝父矣。人皆服公雅量。,GJTS-XXD,古今圖書集成·學行典,257
威儀,其未得之患不得之。既得之，患失之。此乃言既得之又失之。蓋鄙夫之心在乎，固其位君子之心在乎。稱其位，勢不足以固其位，而失之者，鄙夫所患也。德不足以稱其位而失之者，君子所恥也。君子恥服其服而無其容，恥有其容而無其辭，恥有其辭而無其德，恥有其德而無其行。,GJTS-XXD,古今圖書集成·學行典,124
威儀,國有四維，一維絕則傾，二維絕則危，三維絕則覆，四維絕則滅。傾可正也，危可安也，覆可起也，滅不可復錯也。何謂四維。一曰禮、二曰義、三曰廉、四曰恥。禮不踰節，義不自進。廉不蔽惡，恥不從枉。故不踰節，則上位安；不自進，則民無巧詐；不蔽惡，則行自全；不從枉，則邪事不生。,GJTS-XXD,古今圖書集成·學行典,131
威儀,君子恥不修，不恥見汙；恥不信，不恥不見信；恥不能，不恥不見用。是以不誘於譽，不恐於誹，率道而行，端然正己，不為物傾側：夫是之謂誠君子。詩云：溫溫恭人，惟德之基。此之謂也。,GJTS-XXD,古今圖書集成·學行典,85
威儀,未也，有恥者本也。恥諸神明，其次也。恥諸人，外矣。夫唯外，則慝積於內矣。故君子審乎自恥。或曰：恥者，其志者乎。曰：未也，夫志者，自然由人。何恥之有。赴谷必墜，失水必溺，人見之也。赴必陷，失道必沈，人不見之也，不察之。故君子慎乎所不察，不聞大論則志不弘，不聽至言則心不固，思唐虞於上世，瞻仲尼於中古，而知夫小道者之足羞也。想伯夷於首陽，省四皓於商山，而知夫穢志者之足恥也。存張騫於西極，念蘇武於朔垂，而知懷閭室者之足鄙也。推斯類也，無所不至矣。德比於上，欲比於下。德比於上，故知恥。欲比於下，故知足。恥而知之，則聖賢其可幾，知足而已，則固陋其可安也。聖賢斯幾。況其為慝乎。固陋斯安，況其為侈乎。是謂有檢，純乎純哉。其次得概而已矣，莫匪概也。得其概，苟無邪。君子四省其身，怒不亂德。喜不義也。,GJTS-XXD,古今圖書集成·學行典,344
威儀,《元史‧趙孟頫傳》：丞相桑哥鐘初鳴時即坐省中，六曹官後至者，則笞之，孟頫偶後至，斷事官遽引孟頫受笞，孟頫入訴於都堂右丞葉李曰：古者刑不上大夫，所以養其廉恥，教之節義，且辱士大夫，是辱朝廷也。桑哥亟慰孟頫使出，自是所笞，唯曹史以下。《明外史‧鄒應龍傳》：應龍擢御史。嚴嵩擅政。而帝眷又潛移，其子世蕃，乃上疏曰：工部侍郎嚴世蕃憑藉父權，專利無厭。其家人嚴年，士大夫無恥者至呼為鶴山先生。遇嵩生日，年輒獻萬金為壽。臧獲富侈若是，主人當何如。廉恥部雜錄《尹文子‧大道篇》：天地之閒，不肖實眾，仁賢實寡。趨利之情，不肖特厚。廉恥之情，仁賢偏多。《荀子‧修身篇》：偷懦憚事，無廉恥而嗜乎飲食，則可謂惡少者矣。《法言‧君子篇》：聖人之於天下，恥一物之不知；仙人之於天下，恥一日之不生。《史記‧司馬相如傳》：父兄之教不先，子弟之率不謹也；寡廉鮮恥，而俗不長厚也。其被刑戮，不亦宜乎。《試筆》：廉恥，士君子之大節，罕能自守者，利欲勝之耳。物有為其所勝雖善,GJTS-XXD,古今圖書集成·學行典,418
學問,敏則不怠，遜而濟以敏，厥修所以來也。惟學半，念終始典于學，厥德修罔覺。教也言教人居學之半。蓋道積厥躬者，體之立學於人者，用之行兼體用，合內外而後聖學可全也。始之自學，學也。終之教人，亦學也。一念終始常在於學，無少閒斷則德之，所修有不知其然而然者矣。監于先王成憲，其永無愆。陳氏大猷曰：先王之道德法度皆成憲之所在，歷萬世而無弊者也。佛老之學，其凝神坐忘亦幾于德修罔覺者矣。惟不知監先王成憲。故學其所學而非先王之學，德其所德而非先王之德，是以流弊，不可勝救。,GJTS-XXD,古今圖書集成·學行典,227
學問,是克去物欲之私使無瑕。累磨是磨礱至那十分純粹處，所以如琢而又磨。瞻彼淇奧，綠竹青青。有匪君子，充耳琇瑩。會弁如星，瑟兮僩兮，赫兮咺兮。有匪君子，終不可諼兮。以竹之堅剛茂盛，興其服飾之尊嚴而見其德之稱也。瞻彼淇奧，綠竹如簀。有匪君子，如金如錫。如圭如璧，寬兮綽兮,GJTS-XXD,古今圖書集成·學行典,130
學問,猗重較兮。善戲謔兮，不為虐兮。以竹之至盛，興其德之成就而又言其寬廣而自如，和易而中節也。蓋寬綽無斂束之意，戲謔非莊厲之時，皆常情所忽而易致過差之地也。然猶可觀而必有節焉，則其動容周旋之閒無適而非禮，亦可知矣。豐城朱氏曰：首章以竹之美盛興其德之進修卒。章以竹之至盛，興其德之成就，合二章而觀之，所以能有是鍛鍊之精純者，由其知行之並進也。所以能全其生質之溫潤者，由其表裏之相符也。寬廣者，矜莊之。反矜莊而又寬廣則是寬而有制也。和易者，威嚴之。反威嚴而又和易則是嚴而能泰也。此所以為德之盛也，如是則其謂之睿聖也，亦可以無愧矣。,GJTS-XXD,古今圖書集成·學行典,260
學問,又博聞強識而讓，敦善行而不怠，謂之君子。陳氏曰：聞識自外入，善行由中出。自外入者，易實，故處之以虛。由中出者，易倦，故濟之以勤。,GJTS-XXD,古今圖書集成·學行典,64
學問,若此而不能，閑居靜思，鼓琴讀書，追觀上古及賢士大夫，學問講辨，日以自娛，蘇援世事，分白黑利害，籌策得失，以觀禍福，設儀立度，可以為法則，窮道本末，究事之情，立是廢非，明示後人，死有遺業，生有榮名。如此者，人才之所能逮。然而莫能至焉者，偷慢懈惰，多不暇日之故。夫瘠地之民多有心者，勞也；沃地之民多不才者，饒也。由此觀之，知人無務，不若愚而好學。自人君公卿至於庶人，不自彊而功成者，天下未之有也。《詩》云：日就月將，學有緝熙于光明。此之謂也。名可務立，功可彊成，故君子積志委正，以趣明師，勵節亢高，以絕世俗。何以明之。昔者南策疇恥聖道之獨亡於己，身淬霜露，欶蹻，跋涉山川，冒蒙荊棘，百舍重胼，不敢休息，南見老聃。受教一言，精神曉泠，鈍聞條達，欣然七日不食，如饗太牢，是以明照四海，名施後世，達略天地，察分秋毫，稱譽葉語，至今不休。此所謂名可彊立者。,GJTS-XXD,古今圖書集成·學行典,372
學問,服劍者期於銛利，而不期於墨陽、莫邪；乘馬者期於千里，而不期於驊騮、綠耳；鼓琴者期於鳴廉修營，而不期於濫脅、號鐘；誦《詩》、《書》者期於通道略物，而不期於《洪範》、《商頌》。聖人見是非，若白黑之於目辨，清濁之於耳聽。眾人則不然。中無主以受之，譬若遺腹子之上隴，以禮哭之，而無所歸心。故夫孿子之相似者，唯其母能知之；玉石之相類者，唯良工能識之；書傳之微者，唯聖人能論之。今取新聖人書，名之孔、墨，則弟子句指而受者必眾矣。故美人者，非必西施之種；通士者，不必孔、墨之類。曉然意有所通於物，故作書以喻意，以為知者也。誠得清明之士，執元鑑於心，照物明白，不為古今易意，攄書明指以示之，雖闔棺亦不恨矣。昔晉平公令官為鐘。鐘成，而示師曠。師曠曰：鐘音不調。平公曰：寡人以示工，工皆以為調。而以為不調，何也。師曠曰：使後世無知音者則已，若有知音者，必知鐘之不調。故師曠之欲善調鐘也，以為後世之有知音者也。三代與我同行，五伯與我齊智，彼獨有聖智之實，我曾無有閭里之聞，窮巷之知者何。彼并身而立節，我誕謾而悠忽。,GJTS-XXD,古今圖書集成·學行典,446
學問,觀六藝之廣崇，窮道德之淵深，達乎無上，至乎無下，運乎無極，翔乎無形，廣於四海，崇於泰山，富於江河，曠然而通，昭然而明，天地之閒無所繫戾，其所以監觀，豈不大哉。人之所知者淺，而物變無窮，曩不知而今知之，非知益多也，問學之所加也。夫物常見則識之，常為則能之，故因其患則造其備，犯其難則得其便。,GJTS-XXD,古今圖書集成·學行典,144
學問,韓王好淮南之學，問於徵君曰：淮南之學，其博於孔子乎。徵君曰：臣未之敢聞也。韓王曰：昔有東方之客曰：無閭生七歲而雋讀書。於無閭之岳，容若處女，東人皆以為玉魄也。寡人覯之問以學其言。曰：臣有淮南之學，而去其智則善矣。是以寡人好之，夫無閭生學於無閭，必其以孔子為師也，而乃稱淮南之學可謂不博於孔子乎。徵君對曰,GJTS-XXD,古今圖書集成·學行典,151
學問,亦不能興，其功也。志者，學之師也。才者，學之徒也。學者不患才之不贍而患志之不立，是以為之者億兆而成之者，無幾。故君子必立其志。易曰：君子以自強不息，大樂之成，非取乎一音，嘉膳之和非取乎一味，聖人之德非取乎一道。故曰：學者所以總群道也，群道統乎己心，群言一乎己口，唯所用之。故出則元亨，處則利貞，默則立象，語則成文，述千載之上若共一時。論殊俗之類，若與同室度。幽明之故，若見其情原。治亂之漸，若指已效。故詩曰：學有緝熙于光明，其此之謂也。夫獨思則滯而不通，獨為則困而不就，人心必有明焉，必有悟焉，如火得風而炎熾如水赴下而流速。故太昊觀天地而畫八卦，燧人察時令而鑽，火帝軒聞鳳鳴而調律,GJTS-XXD,古今圖書集成·學行典,290
學問,基於一簣之土以成千丈之峭。鑿井者，起於三寸之坎以就萬仞之深。靈珠如豆不見其長，疊歲而大鐃舌如指，不覺其損累，時而折懸巖，滴溜終能穿石，規車牽索卒至斷軸。水非石之鑽，繩非木之鋸，然而斷穿者，積漸之所成也。耳形完而聽不聞者，聾也。目形全而視不見者，盲也。人性美而不監道者，不學也。耳之初窒，目之始昧，必不百金，逆醫千里。人不涉學，猶心之聾盲，不知遠祈明師以攻心術，性之蔽也。故宣尼臨沒手不釋卷，仲舒垂卒口不輟誦，有子惡臥自碎其掌，蘇生患睡親錐其股以聖賢之，性猶好學無倦矧，庸人而可怠哉。,GJTS-XXD,古今圖書集成·學行典,241
學問,國子先生晨入太學，招諸生立館下，誨之曰：業精于勤，荒于嬉行。成於思，毀于隨。方今聖賢相逢治具畢張，拔去兇邪，登崇俊良。占小善者，率以錄名。一藝者，無不庸爬羅，剔抉刮垢磨光。蓋有幸而獲選，孰云多而不揚諸生業患不能精，無患有司之不明行。患不能成，無患有司之不公。言未既有笑於列者曰：先生欺余哉。弟子事先生於茲有年矣。先生口不絕吟於六藝之文，手不停披於百家之編。記事者，必提其要。纂言者，必鉤其元。貪多務得細大不捐，焚膏油以繼晷恆兀，兀以窮年。先生之業可謂勤矣。觝排異端攘斥佛老，補苴罅漏張皇，幽眇尋墜緒之茫茫，獨旁搜而遠，紹障百川而東之迴，狂瀾於既倒先生之於儒，可謂有勞矣。沈浸醲郁含英咀華作為文章，其書滿家上規。姚姒渾渾無涯，《周誥》、《殷盤》佶屈聱牙，《春秋》謹嚴《左氏》浮誇易奇而法詩，正而葩下逮莊騷，太史所錄子雲，相如同工異曲，先生之於文可謂閎其中而肆其外矣。少始知學，勇於敢為長，通於方左右具宜，先生之於為人可謂成矣。,GJTS-XXD,古今圖書集成·學行典,412
學問,然而公不見信於人，私不見助於友，跋前躓後動輒得咎暫為御史，遂竄南夷三年博士冗不見治，命與仇謀取敗，幾時冬煖而兒號寒，年豐而妻啼，饑頭童齒豁竟死，何裨不知慮此而反教人為。先生曰：吁子來前。夫大木為杗細，木為桷欂，櫨侏儒闑扂楔各得其宜施以成室者，匠氏之工也。玉札丹砂，赤箭青芝，牛溲馬勃，敗鼓之皮俱收並蓄待用，無遺者，醫師之良也。登明選公雜，進巧拙紆餘為妍，卓犖為傑，較短量長，惟器是適者，宰相之方也。昔者孟軻好辯孔道以明轍環天下，卒老於行。荀卿守正大論是弘，逃讒於楚廢死。蘭陵是二儒者，吐辭為經舉足為法，絕類離倫優入聖域，其遇於世何如也。,GJTS-XXD,古今圖書集成·學行典,268
學問,向來妄論持敬之說，亦不自記其云何。但因其良心發見之，微猛省，提撕使心不昧則是做工夫底本領，本領既立，自然下學而上達矣。若不察於良心，發見處即渺渺茫茫，恐無下手處也。中閒一書論必有事焉。之說卻儘有病，殊不蒙辨詰，何耶。所諭多識前言往行，固君子之所急，某向來所見亦是如此，近因反求未得，箇安穩處卻始知此。未免支離如所謂：因諸公以求程氏，因程氏以求聖人，是隔幾重公案曷，若默會諸心以立其本，而其言之得失，自不能逃吾之鑒耶。欽夫之學所以超脫自在，見得分明不為言句所桎梏，只為合下入處親切，今日說話雖未能絕無滲漏，終是本領是當非吾輩所及，但詳觀所論自可見矣。,GJTS-XXD,古今圖書集成·學行典,274
學問,竊謂人之所以為學者，以吾之心未若聖人之心，故也。心未能若聖人之心，是以燭理未明無所準則隨其所好。高者，過卑者，不及而不自知其為，過且不及也。若吾之心，即與天地聖人之心無異矣，則尚何學之為哉。故學者必因先達之言，以求聖人之意，因聖人之意以達天地之理。求之自淺以及深至之，自近以及遠循之。有序而不可以欲速迫切之心，求也。夫如是是以浸漸經歷審熟詳明，而無躐等空言之弊，馴致其極然，後吾心得，正天地聖人之心，不外是焉。非固欲畫於淺近而忘深遠，舍吾心以求聖人之心，棄吾說以徇先儒之說也。又學習二字上蔡，所謂傳者，得之於人，習者，得之於己。其說亦是然，統而言之則只謂之學，故伊川有博學，審問，慎思，明辨，篤行，五者，廢其一，非學也之語。分而言之則學是未知而求知底工夫，習是未能而求能底工夫，須以博學，審問為學，慎思，明辨，篤行為習。故伊川只以思字解習字，蓋舉其要也。學者既學而知之，又當習以能之。及其時習而不忘，然後無閒斷者，始可得而馴致矣。若已無閒斷則又何必更時習乎。,GJTS-XXD,古今圖書集成·學行典,429
學問,日用工夫如此甚善，然須實下工夫。只說得，不濟事也。李先生意只是要得，學者靜中有箇主宰存養，處然一向如此，又不得也。,GJTS-XXD,古今圖書集成·學行典,57
學問,學者墮在語言心實無得，固為大病，然於語言中罕見有究竟得徹頭徹尾者，蓋資質已是不及古人而工夫又草草所以終身於此，若存，若亡，未有卓然可恃之實。近因病後不敢竭力讀書，閒中卻覺有進步，處大抵孟子所論，求其放心是要訣爾。,GJTS-XXD,古今圖書集成·學行典,106
學問,閒嘗竊病，近世學者不知聖門實學之根本，次第而溺於老佛之說，無致知之功，無力行之實而常妄意天地萬物。人倫日用之外別有一物空虛元，妙不可測度其心懸懸，然惟徼幸於一見此物，以為極致而視天地萬物本，然之理人倫日用當，然之事皆以為是非要妙特可以姑存而無害云爾。蓋天下之士不志於學則泛，然無所執持而徇於物欲，幸而知志於學則未有不墮於此者也。熹之病此久矣，而未知所以反之，蓋嘗深為康、胡二君，言之而復，敢以為左右之獻，不識高明以為然否。,GJTS-XXD,古今圖書集成·學行典,211
學問,開諭詳悉足見進學不倦之意，以左右明敏，彊毅之資厲志於此，何患於不得。然以愚見論之詞，氣之閒似猶未免迫急之患，於所謂平心和氣寬以居之者，恐未有得力處也。,GJTS-XXD,古今圖書集成·學行典,75
學問,願更於日用語默，動靜之閒立規程深務涵養，毋急近效以氣質變化為功，若程夫子所謂敬者，亦不過曰：正衣冠，一思慮莊，整齊肅不慢不欺而已，但實下工夫時，習不懈自見，意味不必懸加揣料，著語形容亦不可近舍顯，然悔尢預憂微細差忒也。其他尚多有可論處來書，偶留墳庵不能盡記曲折，然其大概亦具此矣。大抵學問之道不敢自是虛以受人乃能有益，若一有所聞，便著言語撐拄過去則終無實得矣。又示問詳複具審比日進學，不倦之志甚善，甚善顧淺陋何足以及此，然荷意之厚不敢虛也。向者，妄謂自立規程，正謂正衣冠，一思慮莊整齊，肅不慢不欺之類耳。,GJTS-XXD,古今圖書集成·學行典,252
學問,此等雖是細微然，人有是身內外動息不過是此數事，其根於秉彝各有自然之則，若不於此，一一理會常切操持則，雖理窮元奧論極幽微於我，亦有何干涉乎。又老兄以明敏果決之資，挾凌高厲遠之志，士友閒所難得今茲需次暫得閒日，所宜潛心味道益進，所學以副區區期望之意，向來所探似亦太高所存，似亦太簡又每有自喜己材，獨任己見之意。今當小立課程而守之，以篤博窮物理，而進之以漸常存，百不能百不解之心而取諸人以為善則德之進也，不可禦矣。愛慕之深不覺縷縷。,GJTS-XXD,古今圖書集成·學行典,213
學問,觀來書所論他人長短得失，無不精當但平日所見，所以讀書為學之意，處己接物之方，則甚有不相似者，豈其務外者多而反身或闕耶。子貢方人，子曰：賜也，賢乎哉。夫我則不暇願宜之常思此句，念念向裏就切己處做工夫，他人之長短得失，非吾之所當知也。陳公之賢固樂，聞之然公私多事，何能及此。新詩固有佳句，然亦非事之急。況欲投獻求知於人，此外之尢者，不可以不戒。史論正亦未須遽作，且務窮經觀，理深自涵養了，取自家身分上事為佳。,GJTS-XXD,古今圖書集成·學行典,202
學問,學問，無賢愚，無小大，無貴賤，自是人合理會底事。且如聖賢不生，無許多書冊，無許多發明，不成不去理會。也只當理會。今有聖賢言語，有許多文字，卻不去做。師友只是發明得。人若不自向前，師友如何著得力。自家既有此身，必有主宰。理會得主宰，然後隨自家力量窮理格物，而合做底事不可放過些子。因引程子言：如行兵，當先做活計。為學須是痛切懇惻做工夫，使飢忘食，渴忘飲，始得。聖賢千言萬語，無非只說此事。須是策勵此心，勇猛奮發，拔出心肝與他去做。如兩邊擂起戰鼓，莫問前頭如何，只認捲將去。如此，方做得工夫。若半上落下，半沉半浮，濟得甚事。今之學者，本是困知、勉行底資質，卻要學他生知、安行底工夫。便是生知、安行底資質，亦用下困知、勉行工夫，況是困知、勉行底資質。學者為學，譬如煉丹，須是將百十斤炭火煆一餉，方好用微微火養教成就。今人未曾將百十斤炭火去煆，便要將微火養將去，如何得會成。今語學問,GJTS-XXD,古今圖書集成·學行典,387
學問,學者且當大綱，思省平時，雖號為士人，雖讀聖賢書，其實何曾篤志於聖賢事業，往往從俗浮沈與時俯仰，徇情縱欲，汨沒而不能以自振，日月逾邁而有泯然與草木，俱腐之恥。到此能有愧懼，大決其志，乃求涵養磨礪之，方若有事役未得讀書未得親師亦可隨處自家用力。檢點，見善則遷，有過則改。所謂心誠求之，不中，不遠。若事役有暇便可親書冊，無不有益者。東萊呂氏曰：靜多於動踐履多於發用，涵養多於講說。讀經多於讀史，工夫至此然後可久可大。問人之格局，卑者不知能進否。曰：中人以下，固不可以語上，然如人坐闇室久必自明，若人果有志，積以歲月之久,GJTS-XXD,古今圖書集成·學行典,256
學問,惟於世閒利害得喪及一切好樂見得分明，則此心亦自然不為之動，而所謂持守者，始易為力，若利欲為此心之主，則雖是強加控制此心，隨所重而發，恐亦不易遏也。便使強制得下，病根不除，如以石壓草石，去而草復生矣。此不可不察也。學問須是就險難窮困處，試一過真能不動，方是學者人生最難克是利欲。利欲之大，是富貴貧賤。吾夫子只許顏淵子路兩箇。若是此處，打不過便教說得天花亂墜，盡是閑話也。進道之要，固多端且刊落世閒許多利欲，外慕見得榮辱，是非得失利害皆不足道。只有直截此心無愧，無懼。方且見之動靜語默皆是道理，不然則浮沈出入渾殽、膠擾，無益於己，見窺於人甚可畏也。為學須隨其氣質，察其所偏，與其所未至，擇其最切者，而用吾力焉。譬如用藥，古人方書亦言其大法耳，而病證多端則亦須對證而謹擇之也。古先聖賢言學無非就身心上用功，人心道心直。內方外都未說，近講學處。夫子恐其識見。易差，於是以博文約禮對言，博文先而約禮後，博文易而約禮難。,GJTS-XXD,古今圖書集成·學行典,404
學問,故必參之聖賢，故初學之法且令格物窮理考古驗今者，蓋欲知為學之，方求義理之正，使知所以居敬集義而無毫釐之差。亦卒歸於檢點身心而已年來學者，但見古人有格物窮理之說，但馳心於辨析講論之間而不務持養省察之實，所以辨析講論者又不原切問近思之意，天之所以與我，與吾之所以全乎。天者，大本，大原。漫不加省而尋行數墨入耳。出口以為即此便是學問，退而察其胸中之所存與夫，應事接物，無一不相背馳，聖人教人決不若是。留意講習若是實體之於心，見吾一身之中，實具此理。操而存之實，有諸己則不至流於口耳之學。今世知學者少都以易說了學問，但能斂束身心便道會持敬，但曉文義便道會明理，俯視世之不學者，既有閒仰觀。昔者聖賢之言，學條目又不過如此，便道為學都了，不知後面都不是。惟孔子全不如此逐日只見不足如曰：學而不厭，誨人不倦。乃曰：何有於我哉。如曰：德之不修，學之不講。乃曰：是吾憂也，豈聖人不情之語哉。此心直是歉然。,GJTS-XXD,古今圖書集成·學行典,393
學問,今之學者，須當體得此心切實用功，逐日察之，念慮心術之，微驗之，出入起居之際，體之，應人接物之閒，真箇無歉益當加勉，豈可一說便了著。問孟子，才高學之無可依據，學者當學。顏子入聖人為近有用力處，如何。曰如博文約禮克己，復禮不遷，怒不貳過等，皆用力處，就務實切己下工。所以入聖人為近。問濂溪曰：聖希天，賢希聖，士希賢。一條曰：讒說為學便以伊尹，顏子並言若非為己務實之論，蓋人之心量，自是有許多事。不然則褊狹了，然又不可不知輕重先後。故伊尹曰：志。顏子曰：學，大學既言。明德便言新民，聖賢無一偏之學。北溪陳氏曰：道之浩浩，何處下手。,GJTS-XXD,古今圖書集成·學行典,262
學問,豈無要乎。亦曰：敬而已矣。子程子所謂主一無適者，敬之存乎。整齊嚴肅者，敬之形於外者也。平居齊慄如對神明言，動酬酢不失尺寸則心有定，主而義理入矣。蓋操存固則知識明，知識明則操存愈固，子朱子之所以教人大略如此。潛室陳氏曰：橫渠云未知立心，患思多之致疑，蓋立心持敬之謂先立箇主人翁了，方做得窮理格物工夫。問伊川云盡性至命必本於孝弟，窮神知化由通於禮樂。不知孝弟何以能盡性至命，不知禮樂何以能窮神知化。曰：盡性至命，窮神知化皆聖之事。欲學聖人皆從實地上做起，升高必自下陟遐，必自邇此聖門切實之學。積累之久將自有融液貫通處，非謂一蹴便能。問明道以記誦博識為玩物喪志，如何曰徒記誦該博，而理學不明不造，融會貫通處，是逐其小者，忘其大者。反以無用之物累其空明之心，是為玩物喪志。問明道謂學不言而自得者，乃自得也。有安排布置者，皆非自得也。,GJTS-XXD,古今圖書集成·學行典,362
學問,君子之學不守諸約則汎濫支離，固無以為體道之本，不致其博則陋陋偏黨，亦無以盡道體之全存養，省察致知力行闕一不可。誠之為道無所不體，自學者言之敬所以存心也。敬立則內直義所以制事也。義形則外方二者皆學者切己之事，苟非有誠意以為之，則敬非真敬，而其為敬也。必疏略義非實，義而其為義也。必駁雜，所謂不誠無物也。今之學者所以不能學為聖賢者，其大患在於無志。其次在於無所守，蓋人而無志則趨向卑陋，不足與議高明光大之事業。勉之以道義則曰難知，難行。期之以聖賢則曰不可企及，不過。終身汨汨為鄉里之庸人而已。何足與有為哉。人而無守則見利必趨，見害必避。平居非不粗知義理至於臨事，則為利欲所驅，而有所不暇顧，足與有所立哉。仁者，天地生物之心，而人得之以為心，義禮智信之理，皆具於中而為心之全德者也，此雖人心之所固有，然學者苟無存養體驗之功，則氣質物欲有以蔽之，而無以識其體之實，有於己矣。幸而有以識其體之實有於己矣。然或不能博學於文講求義理，以栽培之，則如孤根獨立而無所壅培，非特無以助其生長而使之進於盛大，亦恐風霜彫摧，而其根將不能以自存也。,GJTS-XXD,古今圖書集成·學行典,461
學問,子所罕言聖人豈有隱哉。三百三千之儀流分泒別殆，猶三百三千之川，雖瑣細繁雜。然無一而非道之用，子貢之穎悟曾子之誠篤，皆俟其每事用力知之，既遍行之，既周而後引之。會歸於一以貫之之地，無子貢曾子，平日積累之功，則一貫之旨不可得而聞也。近世程子受學於周子，太極一圖道之大原也。程子之所，手授而終身祕藏一語，曾莫之及寧非有深慮乎。朱子演繹推明之，後此圖家傳人誦，宋末之儒高談性命者，比比誰是真知實行之人。蓋有不勝其弊者矣。夫小德之川，流道之泒也。大德之敦化道之原也。未周遍乎。小德而欲窺覘乎。大德是舍泒而尋原者也。學者以其能變化氣質也。學而不足以變化氣質，何以學為哉。世固有率意而建功立業者矣，亦有肆情而敗國殄民者矣，彼其或剛，或柔，或善，或惡，任其氣質之何，如而無復矯揉克治以成人。學者則不如是昏可變而明也，弱可變而強也，貪可變而廉也，忍可變而慈也。學之為用大矣哉。凡氣質之不美，皆可變而美，況其生而美者乎。為學而逐逐於欲，役役於利。汨沒於卑污，苟賤以終其身，與彼不學者，曾不見其少異，是何也。所學非吾所謂學也。夫今之學者之學不過二端，讀書與為文而已矣。,GJTS-XXD,古今圖書集成·學行典,473
學問,不相見者，幾時每念。吾兄忠信篤厚之資，學得其要，斷能一日千里，惜無因亟會親，睹其所謂歷塊過都者，以為快耳。昔夫子謂子貢曰：賜也，汝以予為多學而識之者與。對曰：然非與。子曰：非也，予一以貫之，然則聖人之學，乃不有要乎。彼釋氏之外，人倫遺物理而墮於空寂者，固不得謂之明其心矣。若世儒之外務講求考索，而不知本諸其心者，其亦可以謂窮理乎。此區區之心，深欲就正於有道者，因便輒及之幸有以教我也。,GJTS-XXD,古今圖書集成·學行典,192
學問,來書云：人之心體，本無不明而氣拘物蔽，鮮有不偏。非學問思辨以明天下之理，則善惡之機真妄之辨不能自覺，任情恣意。其害有不可勝言者矣。此段大略似是而非，蓋承沿舊說之弊，不可以不辨也。夫問思辨行皆所以為學，未有學而不行者也。如言學孝則必服勞奉養躬行孝道，而後謂之學，豈徒懸空口耳。講說而遂可謂之學孝乎。學射則必張弓挾矢引滿中的，學書則必伸紙，執筆操觚染翰盡天下之學，無有不行而可以言學者，則學之始固已即是行矣。篤者敦實篤厚之意已行矣。而敦篤其行不息其功之謂爾，蓋學之不能無疑則有問，問即學也，即行也。又不能無疑則有思，思即學也，即行也。又不能無疑則有辨，辨即學也，即行也。辨既明矣，思既慎矣，問既審矣，學既能矣。又從而不息其功焉，斯之謂篤行，非謂學問思辨之後，而始措之於行也。,GJTS-XXD,古今圖書集成·學行典,335
學問,屢承書惠兼示述作足知才識之邁，向道懇切之難得也。何幸何幸，然未由一面，鄙心之所欲效者，尚爾而未申有負盛情多矣。君子學以為己成，己成物雖本一事而先後之序，有不容紊。孟子云：學問之道，無他。求其放心而已矣。誦習經史，本亦學問之事。不可廢者，而忘本逐末。明道尚有玩物喪志之戒，若立言垂訓，尤非學者所宜汲汲矣。所示格物說修道註誠荷不鄙之意，竊深慚悚，然非淺劣之所敢望於足下者也。且其為說亦於鄙見微有未盡，何時合并，當悉其義願且勿以示人。孔子云：五十以學易，可以無大過矣。充足下之才志，當一日千里，何所不可到而不勝駿逸之氣，急於馳驟奔放抵突。若此將恐自蹶其足非任重致遠之道也。古本之釋不得已也，然不敢多為辭說，正恐葛藤纏繞則枝幹反為蒙翳耳。短序亦嘗三易稿石，刻其最後者。今各呈一本，亦足以知初年之見，未可據以為定也。,GJTS-XXD,古今圖書集成·學行典,353
學問,李充老子云：絕仁棄義，家復孝慈。豈仁義之道絕，然後孝慈乃生哉。蓋患乎情仁義者寡而利仁義者眾也。道德喪而仁義彰，仁義彰而名利作，禮教之弊，直在茲也。先王以道德之不行，故以仁義化之，行仁義之不篤，故以禮律檢之；檢之彌繁，而偽亦愈廣，老莊是乃明無為之益，塞爭欲之門。夫極靈智之妙、總會通之和者，莫尚乎聖人。革一代之弘制，垂千載之遺風，則非聖不立。然則聖人之在世，吐言則為訓辭，事則為物軌，運通則與時隆，理喪則與世弊矣。是以大為之論以標其旨。物必有宗，事必有主，寄責於聖人而遺累乎陳跡也。故化之以絕聖棄智，鎮之以無名之樸。聖教救其末，老莊明其本，本末之塗殊而為教一也。人之迷也，其日久矣。,GJTS-XXD,古今圖書集成·學行典,290
學問,見形者眾，及道者尟，不覿千仞之門而逐適物之跡，逐跡逾篤，離本逾遠，遂使華端與薄俗俱興，妙緒與淳風並絕，所以聖人長潛而跡未嘗滅矣。懼後進惑其如此，將越禮棄學而希無為之風，見義教之殺而不觀其隆矣，略言所懷，以補其闕。引道家之弘旨，會世教之適當，義不違本，言不流放，庶以袪困蒙之蔽，悟一往之惑乎。其辭曰：芒芒太初，悠悠鴻荒，蚩蚩萬類，與道兼忘。聖跡未顯，賢名不彰，怡此鼓腹，率我猖狂。資生既廣，群盜思通，闇實師明，匪予求蒙，遺己濟物而天下為公。大庭倡基，羲農宏贊，六位時成，離暉大觀，澤洽雨濡，化流風散，比屋同塵而人罔僭亂。爰暨中古，哲王胥承，質文代作，禮統迭興，事籍用以繁，化因阻而凝，動非性擾，靜豈神澄。名之攸彰，道之攸廢,GJTS-XXD,古今圖書集成·學行典,310
學問,立天之道曰陰與陽，立地之道曰柔與剛，立人之道曰仁與義。然則仁義者人之性也，經典者身之文也，皆以陶鑄神情，啟悟耳目，未有不由學而能成其器，不由習而能利其業。是故季路勇士也，服道以成忠烈之概；甯越庸夫也，講藝以全高尚之節。蓋所由者習也，所因者本也，本立而道生，身文而德備焉。昔者先王之訓天下也，莫不導以《詩書》，教以《禮樂》，移其風俗，和其人民。故恭儉莊敬而不煩者，教深於《禮》也；廣博易良而不奢者，教深於《樂》也；溫柔敦厚而不愚者，教深於《詩》也；疏通知遠而不誣者，教深於《書》也；潔靜精微而不賊者，教深於《易》也；屬辭比事而不亂者，教深於《春秋》也。夫《樂》以和神，《詩》以正言，《禮》以明體，《書》以廣聽，《春秋》以斷事，五者蓋五常之道相須而備，而《易》為之源。故曰：《易》不可見則乾坤其幾乎息矣。由是言之，《六經》者先王之遺烈，聖人之盛事也。安可不遊心寓目，習性文身哉。,GJTS-XXD,古今圖書集成·學行典,387
學問,自幼至於長，未嘗去於學之中。學有詩書六藝弦歌，洗爵俯仰之容，升降之節，以習其心體耳目手足之舉措。又有祭祀鄉社養老之禮，以習其恭讓進材論獄出兵授捷之法。以習其從事，師友以解其惑。勸懲以勉其進戒。其不率其所以為具如此，而其大要則務使人人學其性，不獨防其邪僻放肆也。雖有剛柔緩急之異，皆可以進之於中，而無過不及。使其識之明氣之充於其心，則用之於進退。語默之際而無不得其宜臨之，以禍福死生之故，而無足動其意者，為天下之士而所以養其身之備，如此則又使知天地事物之變。,GJTS-XXD,古今圖書集成·學行典,228
學問,前人陛下有更制變俗，比跡唐虞之志，則亦在，正其本而已矣。《易》曰：正其本，萬事理。臣以謂正其本者，在陛下得之於心而已。臣觀洪範，所以和同天人之際，使之無閒而要其所以為始者，思也。大學所以誠意正心修身治其國家，天下而要其所以為始者，致其知也。故臣以謂正其本者，在得之於心而已。得之於心者，其術非他學焉而已矣。此致其知所以為大學之道也。古之聖人舜禹成湯文武，未有不由學而成而傅說周公之輔。其君未嘗不勉之以學。故孟子以謂學焉，而後有為則湯以王齊桓公以霸，皆不勞而能也。蓋學所以成人主之功德,GJTS-XXD,古今圖書集成·學行典,241
學問,蓋傷其不得至於聖人也。所謂化之者，入於神而自然不思而得不勉而中之謂也。孔子曰：七十而從心所欲不踰矩是也。或曰：聖人生而知之者也。今謂可學而至其有稽乎。孟子曰：堯舜性之也，湯武反之也，性之者，生而知之者也。反之者學而知之者也。又曰：孔子則生而知也。孟子則學而知也。後人不達以謂聖本生知非學可至而為學之道，遂失不求諸己而求諸外以博文強記，巧文麗辭為工榮。華其言鮮有至於道者，則今之學與顏子所好異矣。,GJTS-XXD,古今圖書集成·學行典,197
學問,葉適讀書不知接統緒雖多，無益也。為文不能關教事，雖工無益也。篤行而不合於大義，雖高無益也。立志不存於憂世，雖仁無益也。今世之士曰：知學矣。夫知學未也。知學之難，可也。知學之難，猶未也。知學之所蔽，可也。薛子長往蕪湖將行，出此紙請書於余，愧無以答之。,GJTS-XXD,古今圖書集成·學行典,124
學問,如是而治經治史，如是而讀諸子及宋興諸公書，如是而為詩文，如是而為字畫大小，長短，淺深，遲速，各底於成則可以為君相，可以為將帥。可以致君，為堯舜。可以措天下，如泰山之安。時與志乖用，與材拂則可以立德，可以立言著書垂世。可以為大儒，不與草木共朽。碌碌以偷生，孑孑以自存。失天之至善，壞己之全材也。諸生毋替茲命。,GJTS-XXD,古今圖書集成·學行典,153
學問,言必為之經，行必立之制，推所以為君臣者，為之朝覲聘問燕享之制推，所以為父子者，為之生養死葬，祭祀宗廟之制推。所以為夫婦朋友者，為之婚姻交際之。制井田以養之。庠序以教之詩書六藝，以文之干。戚以武之樂，以歌之鄉舉。里選以興之，夏楚以威之，頒之，有司行之天下。著之簡冊而傳之萬世，聖人豈苟為是強。吾後世以學哉。無非使吾盡所以為人者，而極其至焉耳。王制曰：析言破律亂名改作執左道以亂政，殺作淫聲異。服奇技奇器以疑眾，殺行偽而堅言偽而辯學非而。博順非而澤以疑眾殺假於鬼神時，日卜筮以疑眾殺是數者，皆足以亂學。故其法若是之嚴且重也。今夫人耳目聰明手足，完具一闕焉。為廢人故人而不學視之,GJTS-XXD,古今圖書集成·學行典,286
學問,余告之曰：子學後世之學，歟將三代之學也，後世之學士，有以理財為學者矣，有以聽訟為學者矣，有以治兵為學者矣，有以文章為學者矣，有以訓詁為學者矣，然皆非所謂學也。夫辨章析句剔抉細碎若馬鄭之流，訓詁之學也。研精極深融理放辭若柳劉之類，文章之學也。貴變務奇奮智鼓勇，若孫吳曹操治兵之學也。以察為明以刻為公，若商鞅韓非聽訟之學也。箕斂口稅不遺毫釐，若桑弘羊之徒，理財之學也。是皆得一而遺十或不適於用，或用之而不足以致治。故君子弗貴焉。且夫聖人之所學者，大可參乎。天地而小，不遺乎。事物妙，可以贊化機而近不離乎。云為其本，仁義，其具禮樂政教，其說存乎。經而學之存乎。人人皆知學之而不能行之者,GJTS-XXD,古今圖書集成·學行典,289
學問,惑於後世之學。故也，後世之學，譬猶稊稗然藝之易成而穫之，不可以食，食必有霍亂泄嘔之疾。人悅其易而不顧疾之在後。不亦惑乎。聖人之道，猶粟菽也。用之於身則氣充而體，安用之，於家則家裕，國用之則治天下。用之則庶物育而後世未嘗大行者，或有其人而無其時。或遇其時，而不能盡其才，通患然也。幼學材敏而色和，志篤而有容庶乎。學聖人之道者矣，而又生乎。今之世其殆，將有合乎。夫不學道而妄行者，無責也。學道而不以行者，自賊其心也，得乎。君而不以斯道事之者，欺其上者也。是恆人之所不敢為，況幼學之名。若字出於父師之訓者乎，幼學益自勉焉。他日佐朝廷，有以經術致治者，吾知必幼學也夫。,GJTS-XXD,古今圖書集成·學行典,280
學問,秦公之所自名也。公河南人名從龍字。元之歷事，五朝為時名臣。年踰八十而猶挾冊齋中玩而繹之。濂閒往見公，聞其言皆經緯道德一歸之，經傳則其澤被民物勳列。太常者，何莫不由於斯時，習之功不既盛矣乎。宜其年既耄而猶孜孜弗之懈，公戒濂銘銘曰：水之習坎積則盈，君子法之德乃恆。,GJTS-XXD,古今圖書集成·學行典,130
學問,口誦書，博通古今。清身潔己，行無瑕玷。郡察孝廉，州舉秀才。《庾峻傳》：峻祖乘，才學洽聞，漢司徒辟，有道徵，皆不就。峻少好學，有才思。嘗游京師，聞魏散騎常侍蘇林老疾在家，往候之。林嘗就乘學，見峻流涕，良久曰：尊祖高才而性退讓，慈和汎愛，清靜寡欲，不營當世，惟修德行而已。《皇甫謐傳》：謐二十，不好學，游蕩無度。後叔母任氏對之流涕。謐乃感激，就鄉人席坦受書。沈靜寡欲，始有高尚之志，以著述為務，自號元晏先生。《束傳》：字廣微，博學多聞，與兄璆俱知名。少游國學，或問博士曹志曰：當今好學者誰乎。志曰：陽平束廣微好學不倦，人莫及也。還鄉里，察孝廉。《潘京傳》：京機辯尚書令樂廣，共談累日，深歎其才，謂京曰：君天才過人，恨不學耳。若學，必為一代談宗。京感其言，遂勤學不倦。《崔遊傳》：遊少好學，儒術甄明，恬靜謙退，自少及長,GJTS-XXD,古今圖書集成·學行典,356
力行,文天祥乾稱進德者三而象曰：天行健君子以自強不息。聖人復申之曰：終日乾乾行事也。君子之所以進者，無他法，天行而已矣。進者，行之驗。行者，進之事。進百里者，吉行三日。進千里者，吉行一月。地有遠，行無有不至。不至焉者，不行也，非遠罪也。戴君行可以進學，名齋垂二十年前之進，予不得而考也。後之進予不得而量也。獨有一言，願獻于君者，曰：行行固君字也。《書》曰：行之惟艱。語曰：行有餘力。《中庸》曰：利行，曰：勉行，曰：力行皆行也，皆所以為進也。不行而望進前輩所謂游心千里之外而本身卻只在此，雖欲進焉，得而進。諸戴君求進者也，而予言行予將有遠，役其知，行之理，固審君之，俯仰是齋也。其亦反覆于字之為義也哉。,GJTS-XXD,古今圖書集成·學行典,297
致知,齧缺問乎王倪曰：子知物之所同是乎。曰：吾惡乎知之。子知子之所不知耶。曰：吾惡乎知之。然則物無知邪。曰：吾惡乎知之。雖然，嘗試言之。庸詎知吾所謂知之非不知邪。庸詎知吾所謂不知之非知邪。且吾嘗試問乎汝：民溼寢則腰疾偏死，然乎哉。木處則惴慄恂懼，猴然乎哉。三者孰知正處。民食芻豢，麋鹿食薦，蝍蛆甘帶，鴟鴉嗜鼠，四者孰知正味。猵狙以為雌，麋與鹿交，與魚游。毛嬙麗姬，人之所美也；魚見之深入，鳥見之高飛，麋鹿見之決驟。四者孰知天下之正色哉。自吾觀之，仁義之端，是非之塗，樊然殽亂，吾惡能知其辨。齧缺曰：子不知利害，則至人固不知利害乎。王倪曰：至人神矣。大澤焚而不能熱，河漢沍而不能寒，疾雷破山風振海而不能驚。若然者，乘雲氣，騎日月，而遊乎四海之外。死生無變于己，而況利害之端乎。,GJTS-XXD,古今圖書集成·學行典,334
致知,若不知只是，卻堯學他行事無堯許多聰明睿知，怎生得如他動容周旋中禮，如子所言是篤信而固守之非固有之也。未致知便欲誠意是躐等也。勉強行者，安能持久。除非燭理明自然樂循理性本善循理而行，是順理事本。亦不難，但為人不知旋安排著便道難也。知有多少般數煞有淺深學者，須是真知纔知得是便泰然行將去也。某年二十時，解釋經義與今無異然。思今日覺得意味與少時自別。凡一物上有一理，須是窮致其理，窮理亦多端，或讀書講明義理，或論古今人物，別其是非，或應接事物而處其當皆窮理也。或問格物，須物物格之，還只格一物而萬理皆知。曰：怎得便會貫通。若只格一物便通眾理，雖顏子亦不敢如此。道須是今日格一件，明日又格一件。積習既多，然後脫然自有貫通處。又曰：所務于窮理者，非道盡窮了天下萬物之理，又不道是窮得一理便到，只要積累多後自然見去。思曰：睿思慮久，後睿自然生若于一事上，思未得且別換一事思之,GJTS-XXD,古今圖書集成·學行典,381
致知,曰：以類而推。學者先要會疑。橫渠先生答范巽之曰：所訪物怪神姦此，非難語顧語，未必信耳。孟子所論知性知天學，至于知天則物所從出當源。源自見，知所從出則物之。當有當無莫不心喻，亦不待語而後知諸公所論但守之不失。不為異端，所劫進進不已，則物怪不須辨異端不必攻，不逾期年。吾道勝矣。若欲委之，無窮付之，以不可知則學為疑，撓智為物昏，交來無閒卒，無以自存而溺于怪妄必矣。子貢謂夫子之言，性與天道不可得而聞既言，夫子之言則是居常語之矣。聖門學者,GJTS-XXD,古今圖書集成·學行典,216
致知,亦是本體上事。只緣其初未得，須用如此做工夫；及其既得，又只便是這箇。文蔚曰：且如博學於文，人心自合要無所不知。只為而今未能如此，須用博之以文。曰：人心固是無所不知，若未能如此，卻只是想像。且如釋氏說心，亦自謂無所不知。他是故將做一箇光明瑩徹底物事看，及其問他，他便有不知處。如程先生說窮理，卻謂不必盡窮天下之理，只是理會得多，自然貫通去。某嘗因當官，見兩家爭產，各將文字出拖照。其閒亦有失卻一兩紙文字，只將他見在文字推究，便自互換見得出。若是都無文字,GJTS-XXD,古今圖書集成·學行典,225
致知,只臆度說，兩家所競須有一曲一直，便不得。元不曾窮理，想像說我這心也自無所不知，便是如此。這箇道理，與生俱生。今人只要頓放那空處，都不理會，浮生浪老，也甚可惜。要之，理會出來，亦不是差異底事。不知如何理會箇得恁少，看他自是甘於無知了。今既要理會，也須理會取透；莫要半青半黃，下稍都不濟事。聖賢所謂博學，無所不學也。自吾身所謂大經、大本，以至天下之事事物物，甚而一字半字之義，莫不在所當窮，而未始有不消理會者。雖曰不能盡究，然亦只得隨聰明力量理會將去，久久須有所至,GJTS-XXD,古今圖書集成·學行典,230
致知,前人恁地說，亦未必盡。須是自把來橫看豎看，儘入深，儘有在。或問：如何是反身窮理。曰：反身是著實之謂，向自家體分上求。便是看義理難，又要寬著心，又要緊著心。這心不寬，則不足以見其規模之大；不緊，則不足以察其文理。若拘滯於文義，少閒又不見他大規模處。不可去名上理會。須求其所以然。思索譬如穿井，不解便得清水。先亦須是濁，漸漸刮將去，卻自會清。只是見不透，所以千言萬語，費盡心力，終不得聖人之意。大學說格物，都只是要人見得透。且如楊氏為我，墨氏兼愛，他欲以此教人,GJTS-XXD,古今圖書集成·學行典,228
致知,他豈知道是不是，只是見不透。如釋氏亦設教授徒，他豈道自不是，只是不曾見得到，但知虛，而不知虛中有理存焉。此大學所以貴窮理也。知，只有箇真與不真分別。如說有一項不可言底知，便是釋氏之誤。學聚、問辨，明善、擇善，盡心、知性，此皆是知，皆始學之功也。聖人教人，於大學中劈初頭便說一箇格物、致知。物格而後知至，最是要知得至。人有知不善之不當為，及臨事又為之，只是知之未至。人知烏喙之殺人不可食，斷然不食，是真知之也。知不善之不當為，而猶或為之，是特未能真知之也。所以未能真知者,GJTS-XXD,古今圖書集成·學行典,234
致知,示諭日用之閒，或有所疑而未必不善者，此固見善不明之過，當汲汲於窮理。然所可懼者則恐實有可疑而不知以為疑耳。此則尤當講究體察也。,GJTS-XXD,古今圖書集成·學行典,63
致知,窮理亦無他法，只日閒讀書。應事處，每事理會便是。雖若無大頭段增益，然亦只是積累久，後不覺自浹洽貫通，正欲速不得也。,GJTS-XXD,古今圖書集成·學行典,57
致知,問窮理之要不必深求。先儒所謂行得即是者，此最至論。若論雖高而不可行，失之迂且矯此。所謂過猶不及，其為失中一也。曰：窮理之要不必深求此，語有大病。殊駭聞聽行得即是固為至論，然窮理不深則安知所行之可否哉。宰予以短喪為安，是以不可為可也。子路以正名為迂，是以可為不可也。彼親見聖人日聞善誘，猶有是失況於餘人，恐不但如此而已。窮理既明則理之所在動，必由之無論高而不可行之理，但世俗以苟且淺近之見，謂之不可行耳。如行不由徑，固世俗之所謂迂不行，私謁固世俗之。所謂矯又豈知理之所在。言之雖若甚高而未嘗不可行哉。理之所在即是中道，惟窮之不深則無所準則而有過不及之。患未有窮理，既深而反有此患也。《易》曰：精義入神以致用也。蓋惟如此，然後可以應務未至於此，則凡所作為皆出於私意之鑿冥行而已。雖使或中君子不貴也。,GJTS-XXD,古今圖書集成·學行典,347
致知,一旦脫然而貫通焉，則於天下之物，皆有以究其義理精微之所極，而吾聰明睿智亦皆有以究其心之本體，而無不盡矣。盈天地之間皆物也。以其至切而近者，言之則心之為物，實主於身其體則有仁義禮智之性。其用則有惻隱羞惡恭敬是非之情，渾然在中隨感而應，各有攸主而不可亂也。次而及於身之所具則有口鼻耳。目四肢之用，又次而及於身之所接，則有君臣父子夫婦長幼朋友之常是。皆有所當然之，則自不容已，所謂理也。外而至於人人之理，不異於人也。極其大則天地之運古今之變，不能外也。盡於小則一塵之微，一息之頃，不能遺也。愚謂大學之教以致知為先，蓋能推致吾之知識。使無不盡則本心洞然，萬變畢照由此而之焉。則意誠心正而身修。天下國家可得而治矣。,GJTS-XXD,古今圖書集成·學行典,302
致知,明黃文星或問於予曰：大學先致知，致知在格物從新安之說，博而寡要從姚江之說，約而難持宗參學則以話頭為橛幾廢學問。任自然則以物則為準疑於躐等，孔曾授受必有其道，可得聞乎。曰：經言致知在格物，不言先而言在者，致字工夫極深，解悟極透。格者，身心意知，家國天下豁然無疑。一以貫之，故下文緊接物，格而後知至此，非逐物之知孔子。所謂知及之，孟子所謂知性知天。新安所謂德性之知一旦豁然貫通，又謂某看來這道理，若不生盡死去，理會斷不解得者，此也。顏曾而下由賜尚未與聞予，何能知竊思知，自羲農相傳至今，數千年不絕。言窮至事物之理言致良知，言有物有則以此求知可也。以語知至未可也。參究屏聞見窮性天似有合於孔顏，不寢不食仰高鑽堅之旨，然學與思並進，聖訓昭然。今誠欲實致其知，亦上法庖犧氏所以畫卦之始，思過半矣。《易》曰：古者，庖犧氏之王天下也。仰則觀象於天俯則觀法於地觀鳥獸之文與地之宜，近取諸身，遠取諸物。於是始作八卦以通神明之德，以類萬物之情，此庖犧氏致知之始也。,GJTS-XXD,古今圖書集成·學行典,422
致知,非有心也。君子亦善其所以感之者而已矣，一時不應百世猶將應之，有情不應無情，亦將應之言感復言，應是二之也。誠知感應之不二則感應，雖若相待而所以一者可以微會，此淆訛之宜証者也。一知行淆訛。《易》曰：乾以易知坤以簡能坤，只是從乾，故曰：易則易，知簡則易從。人果能如乾之大知，知性，知天則坤自然作成此。知行所由合一也。今儒者分知行為二，是乾坤判。然為二矣，蓋以聞見之知而欲見之躬行，雖勉強而有不能以性天之知而日見之德行。規矩自然從心，雖知行若相懸而知真知之果行則所以不二者，可以自信此淆訛之宜証者也。,GJTS-XXD,古今圖書集成·學行典,246
致知,故必歸寂以通天下之感，致虛以立天下之有，至靜以該天下之動，雖若疑近于析，然王先生始在滁輒教學者靜坐澄心，蓋亦此意而當世弗察，譁然謂禪門人有疑而問者，世謂先生為禪，何也。先生曰：吾學非禪吾學，孔孟正學，即使孔孟復生，當不能易第，吾涵養未之逮爾。此余髫年所親聞于諸老儒者，豈非實錄哉。然此非先生之私言也。明道固言之矣，曰：識得此意須以誠敬，存之更求義理，栽培充拓。又曰：既知所有，不可不養所有。《中庸》曰：惟天下至誠為能盡其性,GJTS-XXD,古今圖書集成·學行典,211
致知,孫奇逢格物致知為聖，學全功。故聖經一章歸本於此，此處不明而能明德親民，止於至善者，未之有也。先正之言，曰：天地閒觸目皆物日用閒動念皆格一部大學，皆格物六經，皆格物《孟子》七篇，便可作《大學注疏》然則天下古今止有此一物，千聖萬賢止有此一格，本無同異緣，《朱子補傳》、《陽明復古本》遂成，聚訟近魏柏鄉彙諸家之說，而欲定于一又自為之辯其言，曰：石經古本《大學》，此謂知本，此謂知之至也。二句在本亂而末治節下似，以知本盡格物而不復有。釋格物之文矣意者。格物之義，古人自志學以後無此事，故不必贅言耶。然未嘗以傳為必不可不補，亦未嘗以古本為不可復此。柏鄉之微意也。愚請得而申之朱子當日之意，以理有未明則知有未盡，若偏以窮理屬知也。故陽明云窮至事物之理，其用功之要，在一窮字用力之地。在一理字，若上去一窮，下去一理直，曰：致知在格物，其可通乎。故于五百年，後有一諍論。曰：格正也，物之得其正而理始極,GJTS-XXD,古今圖書集成·學行典,392
致知,先生聞之曰：我何嘗教爾，離了簿書訟獄懸，空去講學，爾既有官司之事，便從官司的事上，為學纔是真格物，如問一詞訟不可因其應對，無狀起箇怒心。不可因其言語圓轉生箇喜心，不可惡其囑託加意治之。不可因其求請屈，意從之。不可因自己事務煩冗，隨意苟且斷之。不可因旁人譖毀羅織，隨人意思斷之，這許多意思皆私只爾自知，須精細省察克治，惟恐此心有一毫偏倚，枉人是非，這便是格物致知。簿書訟獄之閒無非實學，若離了事物為學便是落空。權子昔陽明先生居，群弟子侍。一切來學士，蓋愚騃人也。乍聞先生論良知，不解，卒然起問，曰：良知何物，黑耶。群弟子啞然失笑，士慚而報。先生徐語曰：良知非黑非白，其色赤也。弟子未喻。先生曰：其徵于色者，固良知也。《小心齋劄記》：陽明之謫，龍場也。日夜端居澄默以求靜一久之胸中，灑灑因念聖人處，此更有何道忽中夜大悟。格物致知之說，寤寐中。若有人語之者，不覺呼躍從者，皆驚。,GJTS-XXD,古今圖書集成·學行典,386
致知,學之之博，未若知之之要；知之之要，未若行之之實。聖門學者問一句，聖人答他一句，便領略將去，實是要行得。如今說得儘多，只是不曾就身己做看。某之講學所以異于科舉之文，正是要切己行之。若只恁地說過，依舊不濟事。若實是把做工夫，只是敬以直內，義以方外八箇字，一生用之不窮。若不用躬行，只是說得便了，則七十子之從孔子，只是兩日說便盡，何用許多年隨著孔子不去。不然，則孔門諸子皆是獃無能底人矣。恐不然也。古人只是日夜皇皇汲汲，去理會這箇身心。到得做事業時，只隨自家分量以應之。如由之果，賜之達，冉求之藝，只此便可以從政，不用他求。若是大底功業，便用大聖賢做；小底功業，便用小底賢人做。各隨他分量做出來，如何強得。人之所以易得流轉，立不定者，只是腳跟不點地。問學如登塔，逐一層登將去。上面一層，雖不問人，亦自見得。若不去實踏過，卻懸空妄想，便和最下底層不曾理會得。大抵人能于天理人欲界分上立得腳住，則儘長進在。人言匹夫無可行，便是亂說。凡日用之閒，動止語默，皆是行處。且須于行處警省，須是戰戰兢兢，方可。若悠悠汎汎地過，則又不可。,GJTS-XXD,古今圖書集成·學行典,458
致知,人雖不能盡知，然其大端宜亦無不聞者，要在力行其所已知，而勉求其所未至則自近及遠，由粗至精。循循有序而日有可見之功矣。示諭為學之意大概不過如此，更在日用之閒實用。其力念念相續，勿令閒斷。示諭讀書勵行之意，甚善甚善。然更願反躬務實以充其言，使無浮行之愧則區區之深望也。,GJTS-XXD,古今圖書集成·學行典,132
知行,前人所諭尚多，駁雜如云，知無後先，此乃是釋氏之意，甚有病。知有淺深，致知在格物格字煞有工夫。又云倘下學而不加上達之功，此尤甚。非上達不可言加功，聖人教人以下學之事，下學工夫浸密則所為上達者，愈深。非下學之外又別為上達之功也，致知力行皆是下學。此其意味深遠，而無窮非驚怪恍惚者比也。學者且當務守，守非拘迫之謂，不走作也。守得定則天理浸明，自然漸漸開拓。若強欲驟開，拓則將窮，大而失其居，無地以崇德矣，惟收拾豪氣，毋忽卑近深厚縝密，以進窮理居敬之功，則所望也。喜左右之志，故屢言之惟深念焉。,GJTS-XXD,古今圖書集成·學行典,243
知行,聖賢說知，便說行。大學說如切如磋，道學也；便說如琢如磨，自脩也。中庸說學、問、思、辨，便說篤行。顏子說博我以文，謂致知、格物；約我以禮，謂克己復禮。致知、敬、克己，此三事，以一家譬之：敬是守門戶之人，克己則是拒盜，致知卻是去推察自家與外來底事。伊川言：涵養須用敬，進學則在致知。不言克己。蓋敬勝百邪，便是有克，如誠則便不消言閑邪之意。猶善守門戶，則與拒盜便是一等事，不消更言別有拒盜底。若以涵養對克己言之，則各作一事亦可。涵養，則譬如將息；克己，則譬如服藥去病。蓋將息不到，然後服藥。將息則自無病，何消服藥。能純於敬，則自無邪僻，何用克己。若有邪僻，只是敬心不純，只可責敬。故敬則無己可克，乃敬之效。若初學,GJTS-XXD,古今圖書集成·學行典,303
知行,須是工夫都到，無所不用其極。知、行常相須，如目無足不行，足無目不見。論先後，知為先；論輕重，行為重。明諸心知所往，窮理之事也，力行求至踐，履之事也。窮理非是專要，明在外之理，如何而為孝弟，如何而為忠信，推類通之求處，至當即窮理之事也。知與行，工夫須要並到。知之愈明，則行之愈篤；行之愈篤，則知之益明。二者皆不可偏廢。如人兩足相先後行，便會漸漸行得到。若一邊軟了，便一步也進不得。然又須先知得，方行得。所以大學先說致知，中庸說知先於仁、勇，而孔子先說知及之。然學問、謹思、明辨、力行，皆不可闕一。問：南軒云：致知、力行互相發。曰：未須理會相發，且各項做將去。若知有未至，則就知上理會，行有未至,GJTS-XXD,古今圖書集成·學行典,295
知行,便是先知了，然後志學。王子充問：某在湖南，見一先生只教人踐履。曰：義理不明，如何踐履。曰：他說：行得便見得。曰：如人行路，不見，便如何行。今人多教人踐履，皆是自立標置去教人。自有一般資質好底人，便不須窮理、格物、致知。聖人作箇大學，便使人齊入於聖賢之域。若講得道理明時，自是事親不得不孝，事兄不得不弟，交朋友不得不信。問是非本吾心之固有，而萬物萬事是非之理，莫不各具所以，是非不明者，只緣本心先蔽了。曰：固是若知得事物上。是非分明便是自家心下，是非分明，程先生所以說纔明，彼即曉此，自家心下，合有許多道理。事物上面各各也。有許多道理，無古今無先後，所以說先聖後聖其揆則一下又說道。若合符節，如何得。,GJTS-XXD,古今圖書集成·學行典,299
知行,便從自家理會得處理會將去。如理會得禮，則禮到面前便理會得；如理會得樂，則樂到面前便理會得，更不煩也。看得道理熟，見世閒事才是苟且底，鮮有不害事。雖至小之事，以苟且行之，亦必有害，而況大事乎。只是信不及，所以苟且。凡云且如此做，且如此過去，皆其弊也。凡見人說某人做得事好，做得事無病，這便是循理。若見人說某人做得有害，其中必有病。如今人所以苟且者，只為見理不明，故苟且之心多。若是見得道理熟，自然有所分別，而不肯為惡矣。今人未有所見時，直情做去，都不見得。一有所見，始覺所為多有可寒心處。方其知之而行未及之，則知尚淺。既親歷其域，則知之益明，非前日之意味。只有兩件事：理會，踐行。今學者多端：固有說得道理是，卻自不著身，只把做言語用了。又有要去切己做工夫，卻硬理會不甚進者。又云：看得道理透，少閒見聖賢言語，句句是為自家身己設。大抵事只有一箇是非，是非既定，卻揀一箇是處行將去。必欲回互得人人道好，豈有此理。然事之是非，久卻自定。時下須是在我者無慊,GJTS-XXD,古今圖書集成·學行典,423
知行,仰不愧，俯不怍。別人道好道惡，管他。學問只理會箇是與不是，不要添許多無益說話。今人為學，多是為名，又去安排討名，全不顧義理。說苑載證父者以為直，及加刑，又請代受以為孝。孔子曰：父一也，而取二名。此是宛轉取名之弊。學問只要心裡見得分明，便從上面做去。如殺身成仁，不是自家計較要成仁方死，只是見得此事生為不安，死為安，便自殺身。旁人見得，便說能成仁。此旁人之言，非吾之心要如此。所謂經德不回，非以干祿；哭死而哀，非為生也。若有一毫為人之心，便不是了。南軒云：為己之學，無所為而然。齊，王餽兼金一百而不受；於宋，餽五十鎰而受；於薛，餽七十鎰而受，這箇都有箇則，都有義。君子於細微曲折，一一都要合義，所以易中說：精義入神，以致用也。義至於精，則應事接物之閒，無一非義。不問小事大事，千變萬化，改頭換面出來，自家應副他，如利刀快劍相似，迎刃而解，件件剖作兩片去。孟子平日受用，便是得這箇氣力。今觀其所言所行，無不是這箇物事。初見梁惠王,GJTS-XXD,古今圖書集成·學行典,412
知行,且易之所謂忠信脩辭者，聖學之實事貫始終，而言者也以其淺而小者，言之則自其常視，毋誑男唯女，俞之時固已知，而能之矣。知至至之則由此行，而又知其所至也，此知之深者也，知終終之則由知至，而又進以終之也。此行之大者也，故大學之書，雖以格物致知為用力之，始然非謂初不涵養，踐履而直從事，於此也。又非謂物未格知未至，則意可以不誠，心可以不正，身可以不修，家可以不齊也。但以為必知之至然，後所以治己治人者，始有以盡其道耳。若曰：必俟知至而後可行，則夫事親從兄承上接下，乃人生之所不能一日廢者，豈可謂吾知未至，而暫輟以俟。其至而後行哉，抑聖賢，所謂知者雖有淺深然，不過如前所論二端而已。但至於廓然貫通，則內外精粗，自無二致，非如來教及前後所論，觀過知仁者，乃於方寸之閒設為機械，欲因觀彼而反識乎。此也又來諭所謂端謹以致知，所謂克己私集眾理者，又似有以行為先之意，而所謂在乎兼進者，又若致知力行，初無先後之分也，凡此皆鄙意，所深疑而南軒之論，所未備者，故敢復以求教，幸深察而詳諭之。,GJTS-XXD,古今圖書集成·學行典,432
知行,聖人教人博文約禮學問，思辨而力行之，自灑掃應對章句，誦說以至於精義入神，酬酢萬變，其序不可誣也。若曰：學以躬行，心得為，貴而不專，於簡編則可。若曰：不在簡編，而惟統宗。會元之求，則是妄意，躐等以陷於邪說，詖行之流，而非聖賢所傳之正矣。,GJTS-XXD,古今圖書集成·學行典,117
知行,所諭汪洋博大，不可涯涘，然竊以平生所聞於師友者，驗之雖其大，致規模不能有異，至其所以語，夫進脩節序之緩急，先後者則或不同矣，蓋某之所聞以為天下之物，無一物不具夫理。是以聖門之學，下學之序，始於格物以致其知不離乎。日用事物之閒，別其是非，審其可否，由是精義入神，以致其用其閒。曲折纖悉各有次序，而一以貫通，無分段，無時節，無方。所以為精也。而不離乎，粗以為末也，而不離乎，本必也，優游潛翫饜飫而自得之然。,GJTS-XXD,古今圖書集成·學行典,201
知行,實到其閒方可言知未知者，方且言識之而已，既知之又行之，惟艱萬物皆備於我矣，又卻要強恕而行，求仁為近。和靖尹氏曰：觀物須要通會，得一件便要行一件。朱子曰：學之之博，未若知之之要；知之之要，未若行之之實。致知、力行，用功不可偏。偏過一邊，則一邊受病。如程子云：涵養須用敬，進學則在致知。分明自作兩腳說。聖賢千言萬語，只是要知得，守得。學者以玩索、踐履為先。又曰：操存與窮格，不解一上做了。如窮格工夫，亦須銖積寸累，工夫到後，自然貫通。若操存工夫，豈便能常操。其始也，操得一霎，旋旋到一食時；或有走作,GJTS-XXD,古今圖書集成·學行典,247
知行,人之於義理，若見得後，又有涵養底工夫，日日在這裡面，便意思自好，理義也容易得見，正如雨蒸鬱得成後底意思。若是都不去用力，日閒只是悠悠，都不曾有涵養工夫。設或理會得些小道理，也滋潤他不得，少閒私欲起來，仍閒斷去，正如亢旱不能得雨相似也。見，不可謂之虛見。見無虛實，行有虛實。見只是見，見了後卻有行，有不行。若不見後，只要硬做，便所成者窄狹。士患不知學知學矣，而知所擇之為難，能擇矣。而勇足以行之，內不顧於私，己外不牽於習俗，此又難也。程子言：學者識得仁體，實有諸己，只要義理栽培。識得與實有，須做兩句看。識得，是知之也；實有，是得之也。若只識得，只是知有此物；卻須實有諸己，方是己物也。問：致知後，須持養，方力行。曰：如是，則今日致知，明日持養，後日力行。只持養便是行。正心、誠意豈不是行。但行有遠近，治國、平天下則行之遠耳。程子言：涵養須用敬，進學則在致知，下須字在字，便是皆要齊頭著力，不可道知得了方始行。有一般人儘聰明，知得而行不及，是資質弱,GJTS-XXD,古今圖書集成·學行典,423
知行,知行雖是兩事，然行是行其所知之理，亦一也。朱子曰：知者心之神明，所以妙眾理，而應萬事也。故知不昧，斯能妙眾理而應萬事，日用之閒，知最為切要，或茫不知理之所在，而應事不差者鮮矣。但明其理而不求諸事，則所明之理虛，而無用。但求諸事而不明其理，則所求之事未必皆出於理之。正必明其理而求諸事。求諸事而明其理，俾理在於事，皆有的實事合乎理。而不違戾，斯理明事當而知行，兩得矣。非明則動，無所之非，動則明，無所用，知行不可偏廢也。篤志力行，而不知道終是淺。知理而行者，如白晝見路，分明而行，自無所差，錯不知理,GJTS-XXD,古今圖書集成·學行典,248
知行,又從而不息，其功焉斯之謂篤，行非謂學問，思辨之後而始措之於行也，是故以求能其事，而言謂之學，以求解其惑，而言謂之問，以求通其理，而言謂之思，以求精其察，而言謂之辨，以求履其實。而言謂之行，蓋析其功而言，則有五合其事而言，則一而已。此區區心理合一之體，知行並進之，功所以異於後世之說者，正在於是。今吾子特舉學問思辨以窮天下之理，而不及篤行是專以學問思辨為知，而謂窮理為無行也已。天下豈有不行而學者邪。豈有不行而遂可謂之窮理者耶。明道云只窮理便盡性，至命故必仁極，仁而後謂之能窮仁之理，義極義而後謂之能窮義之理。仁極仁則盡仁之性矣，義極義則盡義之性矣，學至於窮理至矣，而尚未措之於行，天下寧有是耶，是故知不行之不可以為學，則知不行之不可以為窮理矣，知不行之不可以為窮理則知，知行之合一並進而不可以分為兩節事矣。夫萬事萬物之理，不外於吾心，而必曰：窮天下之理，是殆以吾心之良知，為未足而必外求於天下之廣，以裨補增益之，是又析心與理，而為二也。,GJTS-XXD,古今圖書集成·學行典,418
知行,問自來先儒皆以學問思辨，屬知而以篤行，屬行分明，是兩截事，今先生獨謂知行，合一不能無疑。曰：此事吾以言之，屢屢凡謂之行者，只是著實去做這件事。若著實做學問，思辨工夫則學問思辨亦便是行矣。學者學做這件事，問是問做這件事，思辨是思辨做這件事，則行亦便是學問，思辨矣。若謂學問思辨之然，後去行，卻如何懸空先去學問，思辨得行時如何去得箇學問。思辨的事行之明覺精察處便是知。知之真切篤實處便。是行若行，而不能精察明覺，便是冥行，便是學而不思則罔，所以必須說箇知知而不能真切篤實，便是妄想便是思而不學則殆。,GJTS-XXD,古今圖書集成·學行典,247
知行,所以必須說箇行，元來只是一箇工夫，凡古人說知行皆是就一箇工夫，上補偏救弊說不似今人，截然分作兩件事，做某今說知行合一，雖亦是就今時補偏救弊說，然知行體段亦本來如是，吾契但著實就身心上體履，當下便自知得今，卻只從言語，文義上窺測。所以牽制支離轉說轉糊塗，正是不能知行合一之弊耳。又問知行合一之說，是先生論學最要緊處，今既與象山之說，異矣。敢問其所以同。曰：知行原是兩箇字，說一箇工夫，這一箇工夫，須著此兩箇字。方說得完全無弊病。若頭惱處見得分明，見得原是一箇頭惱則雖。把知行分作兩箇,GJTS-XXD,古今圖書集成·學行典,240
知行,樂正崇四術，立四教，順先王詩書禮樂以造士，春秋教以禮樂，冬夏教以詩書。術者道路之名言，詩書禮樂四者之教，乃入德之路。故言術也。古人之教雖。曰：四時各有所習，其實亦未必截然棄彼，而習此恐亦互言耳。非春秋不可教詩書，冬夏不可教禮樂也。,GJTS-XXD,古今圖書集成·學行典,115
知行,春誦，夏弦，大師詔之，瞽宗秋學禮，執禮者詔之，冬讀書，典書者詔之，禮在瞽宗，書在上庠。瞽宗殷學名上庠，虞學名周有，天下兼立虞。夏殷周之學也。長樂劉氏曰：春者，陽氣宣吐，以生萬物也，故宜誦。以宣其中和之聲焉，夏者陽氣盛，大以壯萬物也，故宜弦。以極其純粹之致焉，皆太師之職，以教國子者也。嚴陵方氏曰：誦者，人也。弦者絲也，人之事始於東，絲之音屬於南，故誦以春，而弦以夏。禮者，體也。書者事也，體之文成於西，事之質辦於北，故禮以秋而書以冬，此又其別也。太師則樂工之所師，而為大者也。而樂以陽為主，故以之詔弦誦焉，執禮者，詔禮典書者，詔書亦各以其類也，於禮言學，於書言讀者，皆學而讀之。,GJTS-XXD,古今圖書集成·學行典,289
知行,賢人悲寓世之倏忽疾泯，沒之無稱感朝，聞之弘訓悟通，微之無類懼將，落之明戒覺罔，念之作狂不飽，食以終日，不棄功於寸陰，鑒逝川之勉志，悼過隙之電速，割遊情之不急，損人閒之末務，洗憂貧之心遣廣，願之穢息畋獵，博奕之游戲矯晝，寢坐睡之懈怠，知徒思之無益，遂振策於聖，途學以聚之，問以辨之，進德修業，溫故知新，夫周公上聖而日讀百篇，仲尼天縱而韋編三絕，墨翟大賢載文盈車，仲舒命世不窺園門，倪寬帶經以芸鉏路，生截蒲以寫書黃霸抱桎梏以受業，甯子勤夙夜以倍功，故能究覽道奧窮測微，言觀萬古如同日，知八荒若戶庭，考七曜之盈，虛步三五之變化，審盛衰之方來，驗善否於既往，料元黃於掌握，甄未兆以如成，故能盛德大業，冠於當世，清芬令問播於罔極也。,GJTS-XXD,古今圖書集成·學行典,311
知行,且負甲為兵，咋筆為吏，身死名滅者如牛毛，角立傑出者如芝草；握素披黃，吟道詠德，辛苦無益者如日蝕，逸樂名利者幾秋荼，豈得同年而語也。且又聞之：生而知之者上，學而知之者次。所以學者，欲其多智明達耳。必有天才，拔群出類，為將則闇與孫武、吳起同術，執政則懸得管仲、子產之教，雖未讀書，吾亦謂之學矣。今子即不能然，不師古之蹤跡，猶蒙被而臥耳。人見鄰里親戚有佳快者，使子弟慕而學之，不知使學古人，何其蔽也哉。世人但知跨馬被甲，長弰彊弓，便云我能為將；不知明乎天道，辨乎地利，比量逆順，鑒達興亡之妙也。但知承上接下，積財聚穀，便云我能為相；不知敬鬼事神，移風易俗，調節陰陽，薦舉賢聖之至也。但知私財不入，公事夙辦，便云我能治民；不知誠己型物，執轡如組，反風滅火，化鴟為鳳之術也。但知抱令守律，早刑晚舍，便云我能平獄；不知同轅觀罪，分劍追財，假言而奸露，不問而情得之察也。爰及農商工賈，廝役奴隸，釣魚屠肉，飯牛牧羊，皆有先達，可為師表，博學求之，無不利於事也。夫所以讀書學問，本欲開心明目，利於行耳。,GJTS-XXD,古今圖書集成·學行典,442
知行,而平叔以黨曹爽見誅，觸死權之網也；輔嗣以多笑人被疾，陷好勝之也；山巨源以蓄積取譏，背多藏厚亡之文也；夏侯元以才望被戮，無支離擁腫之鑒也；荀奉倩喪妻，神傷而卒，非鼓缶之情也；王夷甫悼子，悲不自勝，異東門之達也；嵇叔夜排俗取禍，豈和光同塵之流也；郭子元以傾動權勢，寧後身外己之風也；阮嗣宗沈酒荒迷，乖畏途相戒之譬也；謝幼輿贓賄黜削，違棄其餘魚之旨也：彼諸人者，並具領袖，元宗所歸。其餘桎梏塵滓之中，顛仆名利之下者，豈可備言乎。直取其清談雅論，剖元析微，賓主往復，娛心悅耳，非濟世成俗之要也。洎於梁世，茲風復闡，莊、老、周易，總謂三元。武皇、簡文，躬自講論。周弘正奉贊大猷，化行都邑，學徒千餘，實為盛美。元帝在江、荊閒，復所愛習，召置學生，親為教授，廢寢忘食，以夜繼朝，至乃倦劇愁憤，輒以講自釋。吾時頗預末筵，親承音旨，性既頑魯，亦所不好云。齊孝昭帝侍婁太后疾，容色，服膳減損。徐之才為灸兩穴，帝握拳代痛，爪入掌心，血流滿手。后既痊愈，帝尋疾崩,GJTS-XXD,古今圖書集成·學行典,419
知行,江南閭里閒，士大夫或不學問，羞為鄙樸，道聽塗說，彊事飾辭；呼徵質為周、鄭，謂霍亂為博陸，上荊州必稱峽西，下楊都言去海郡，言食則餬口，道錢則孔方，問移則楚丘，論婚則宴爾，及王則無不仲宣，語劉則無不公幹。凡有一二百件，傳相祖述，尋問莫知源由，施安時復失。於莊生有乘時鵲起之說，故謝朓詩曰：鵲起登吳臺。吾有一親表，作七夕詩云：今夜吳臺鵲，亦共往填河。羅浮山記云：望平地樹如薺。故戴高詩云：長安樹如薺。又鄴下有一人詠樹詩云：遙望長安薺。又嘗見謂矜誕為夸毗，呼高年為富有春秋，皆耳學之過也。夫文字者，墳籍根本。世之學徒，多不曉字：讀五經者，是徐邈而非許慎；習賦誦者，信褚詮而忽呂忱；明史記者，專皮、鄒而廢篆籀；學漢書者，悅應、蘇而略蒼、雅。不知書音是其枝葉，小學乃其宗系。至見服虔、張揖音義則貴之，得通俗、廣雅而不屑。一手之中，向背如此，況異代各人乎。夫學者貴能博聞也。郡國山川，官位姓族，衣服飲食，器皿制度，皆欲根尋，得其原本；至於文字，忽不經懷，己身姓名，多或乖舛，縱得不誤，亦未知所由。,GJTS-XXD,古今圖書集成·學行典,441
知行,道理方看得出。義剛曰：前輩也多是在背後處做幾年，方成。曰：也有不恁地底。如明道自二十歲及第，一向出來做官，自恁地便好了。昔陳烈先生苦無記性。一日，讀孟子學問之道無他，求其放心而已矣，忽悟曰：我心不曾收得，如何記得書。遂閉門靜坐，不讀書百餘日，以收放心；卻去讀書，遂一覽無遺。今人看文字，多是以昏怠去看，所以不子細。故學者且於靜處收拾教意思在裡，然後虛心去看，則其義理未有不明者也。看前人文字，未得其意，便容易立說，殊害事。蓋既不得正理，又枉費心力。不若虛心靜看，即涵養、究索之功,GJTS-XXD,古今圖書集成·學行典,239
知行,便是難。所謂根者，只管看，便是根，不是外面別討箇根來。大抵看聖賢語言，須徐徐俟之，待其可疑而後疑之。如庖丁解牛，他只尋罅隙處，游刃以往，而眾理自解，芒刃亦不鈍。今一看文字，便就上百端生事，謂之起疑。且解牛而用斧鑿，鑿開成痕，所以刃屢鈍。如此，如何見得聖賢本意。且前輩講求非不熟，初學須是自處於無能，遵稟他前輩說話，漸見實處。今一看未見意趣，便爭手奪腳，近前爭說一分。以某觀之，今之作文者，但口不敢說耳，其意直是謂聖賢說有未至，他要說出聖賢一頭地。曾不知於自己本無所益。鄉令老兄虛心平氣看聖人語言，不意今如此支離。大抵中年以後為學,GJTS-XXD,古今圖書集成·學行典,264
知行,不要鑽研立說，但要反覆體驗，二也；埋頭理會，不要求效，三也。三者，學者當守此。讀書，不可以兼看未讀者。卻當兼看已讀者。讀書不要貪多，常使自家力量有餘。正淳云：欲將諸書循環看。曰：不可如此，須看得一書徹了，方再看一書。若雜然並進，卻反為所困。如射弓，有五斗力，且用四斗弓，便可拽滿，己力欺得他過。今學者不忖自己力量去觀書，恐自家照管他不過。某最不要人摘撮。看文字，須是逐一段、一句理會。精神長者，博取之，所得多。精神短者，但以詞義簡易者涵養。編次文字，須作草簿，抄記項頭。如此，則免得用心去記他。兵法有云：車載糗糧兵仗，以養力也。編次文字,GJTS-XXD,古今圖書集成·學行典,268
知行,亦如之。他皆倣此。若學成，八面受敵，與慕涉獵者不可同日而語。大凡看文字要急迫不得。有疑處，且漸漸思量。若一下便要理會得，也無此理。讀書無疑者，須教有疑；有疑者，卻要無疑，到這裡方是長進。讀書理會道理，只是將勤苦捱將去，不解得不成。文王猶勤，而況寡德乎。今世上有一般議論，成就後生懶惰。如云不敢輕議前輩，不敢妄立論之類，皆中怠惰者之意。前輩固不敢妄議，然論其行事之是非，何害。固不可鑿空立論，然讀書有疑，有所見，自不容不立論。其不立論者，只是讀書不到疑處耳。看文字，且自用工夫，先已切至，方可舉所疑，與朋友講論。假無朋友,GJTS-XXD,古今圖書集成·學行典,259
知行,近來學者，有一種則舍去冊子，卻欲於一言半句上便要見道理；又有一種，則一向汎濫不知歸著處，此皆非知學者。須要熟看熟思，久久之閒，自然見箇道理四停八當，而所謂統要者自在其中矣。或問讀書工夫。曰：這事如今似難說。如世上一等人說道不須就書冊上理會，此固是不得。然一向只就書冊上理會，不曾體認著自家身己，也不濟事。如說仁義禮智，曾認得自家如何是仁。自家如何是義。如何是禮。如何是智。須是著身己體認得。如讀學而時習之，自家曾如何學。自家曾如何習。不亦說乎。曾見得如何是說。須恁地認，始得。讀書，不可只專就紙上求義理,GJTS-XXD,古今圖書集成·學行典,251
知行,曰：以二書言之，則先論而後孟，通一書而後及一書，以一書言之，則其篇章文句首尾次第，亦各有序，而不可亂也。量力所至，約其程課而謹守之字，求其訓句索其旨，未得乎。前則不敢求，其後未通乎，此則不敢志乎，彼如是循序而漸進焉，則意定理明，而無疏易凌躐之患矣。是不惟讀書之法，是乃操心之要，尢始學者之不可不知也。曰：其熟讀精思者，何耶。曰：論語一章不過數句，易以成誦，成誦之後，反復翫味，於燕閒靜一之中以須其浹洽可也。孟子每章或千百言反復，論辨雖。,GJTS-XXD,古今圖書集成·學行典,218
知行,讀書之法，要當循序，而有常致一而不懈，從容乎。句讀文義之閒，而體驗乎。操存踐履之實，然後心靜理明，漸見意味，不然則雖廣求博取，日誦五車，亦奚益於學哉。,GJTS-XXD,古今圖書集成·學行典,75
讀書,論孟中庸儘待大學貫通，浹洽無可得。看後方看乃佳若奔程，趁限一向攢了則雖看如不看也。近方覺此病痛，不是小事，元來道學不明，不是上面欠卻工夫，乃是下面元無根腳。若信得及腳踏實地，如此做去良心，自然不放踐履，自然純熟，非但讀書一事也。,GJTS-XXD,古今圖書集成·學行典,114
讀書,承諭專看論語，浸覺滯固，因復看易傳及繫辭，此愚意所未喻，夫論語所記，皆聖人言行之要，果能專意翫索，其味無窮。豈有滯固之理，竊恐卻是不曾專一故不見其味，而反以為滯固耳，至如讀易亦當遵用程子之言，卦爻繫辭，自有先後，今亦何所迫切，而手忙腳亂一至於此耶。又讀書如論孟，是直說日用眼前事，文理無可疑。先儒說得雖淺，卻別無穿鑿，壞了處如詩易之類，則為先儒穿鑿所壞，使人不見，當來立言。本意此又是一種工夫，直是要人虛心平氣，本文之下，打疊。教空蕩蕩地不要留一字，先儒舊說莫問他是，何人所說所尊所親所憎所惡一切，莫問。而惟本文本意是求，則聖賢之指得矣。若於此處先有私主，便為所蔽，而不得。其正此夏蟲井蛙所以，卒見笑於大方之家也。,GJTS-XXD,古今圖書集成·學行典,307
讀書,渴而後飲，方有味。不飢不渴而強飲食之，終無益也。問伊川說讀書當觀聖人所以作經之意，與聖人所以用心一條。曰：此條，程先生說讀書，最為親切。今人不會讀書是如何。只緣不曾求聖人之意，纔拈得些小，便把自意硬入放裡面，胡說亂說。故教他就聖人意上求，看如何。問：易其氣是如何。曰：只是放教寬慢。今人多要硬把捉教住，如有箇難理會處，便要刻畫百端討出來，枉費心力。少刻只說得自底，那裡見聖人意。又曰：固是要思索，思索那曾恁地。又舉闕其疑一句，歎美之。傅至叔言：伊洛諸公文字，說得不恁分曉，至先生而後大明。先生曰：他一時閒都是英才，故撥著便轉，便只須恁地說。然某於文字，卻只是依本分解注。大抵前聖說話，須後面便生一箇聖人，有未必盡曉他說者。蓋他那前聖,GJTS-XXD,古今圖書集成·學行典,316
讀書,與先生蓋有大不同者矣。論語中，程先生及和靖說，只於本文添一兩字，甚平淡，然意味深長，須當子細看。要見得他意，方好。中庸自首章以下，多是對說將來。不知他古人如何作得這樣文字，直是恁地整齊。因言：某舊年讀中庸，都心煩，看不得，且是不知是誰作。若以為子思作，又卻時復有箇子曰字，更沒理會處。某讀書須先理會得這樣分曉了，方去涵泳他義理。後來讀得熟後，方見得是子思參取夫子之說，著為此書。自是沈潛反復，逐漸得其旨趣，定得今章句一篇。其擺布得來，直恁麼細密。又如太極圖，若不分出許多節次來，後人如何看得。但未知後來讀者知其用功如是之至否。五經中，周禮疏最好，詩與禮記次之，書易疏亂道。易疏只是將王輔嗣注來虛說一片。王肅所引證，也有好處。後來鄭元與王肅之學互相詆訾，王肅固多非是，然亦有考援得好處。前輩解經，有只明大義，務欲大指明，而有不貼文義強說者。如程易發明道理大義極精，只於易文義多有強說不通處。問張子貞勝之說，曰：此雖非經義。然其說自好，便只行得他底，說有甚不可。大凡看人解經雖一時有與經意，稍遠然其說底自是一說，自有用處不可廢也。,GJTS-XXD,古今圖書集成·學行典,463
讀書,不特後人古來已如此，如元亨利貞文王重卦，只是大亨利於守貞而已，到夫子卻自解分作四德，看文王卦辭當看文王意思，到孔子文言當看孔子意思，豈可以一說為是一說為非。橫渠云置心平易，始知詩然橫渠解詩多不平易。程子說胡安定解九四作太子事云。若一爻作一事，只作得三百八十四事，此真看易之法，然易傳中亦有偏解。作一事者，林艾軒嘗云伊川解經，有說得未的，當處此文義閒事安能一一皆是，若大頭項則伊川底卻是此。,GJTS-XXD,古今圖書集成·學行典,194
讀書,善觀伊川者，陸子靜看得二程低，此恐子靜看其說未透耳，譬如一塊精金，卻道不是金，非金之不好，蓋是不識金也。子由詩解好處，多歐公詩本，義亦好因說東萊改本書，解無闕疑處只據意說去，木之問書解，誰底好看。曰：東坡解大綱也，好只有失如說人心惟危，這般處便說得差了，如今看他底須是識，他是與不是處始得。漢書傳訓，皆與經別行三傳之文，不與經連。故石經公羊傳，皆無經文藝文志云，毛詩經二十九卷，毛詩詁訓傳，三十卷。是毛為詁訓亦不與經連也，馬融為周禮，注乃云，欲省學者兩讀。故具載本文，然則後漢以來始就經為注，未審此詩引經附傳是誰為之其毛詩，二十九卷。不知併何卷也。問：先生於三禮書春秋未有說，何也。曰：春秋是當時實事，孔子書在冊子上。後世諸儒學未至，而各以己意猜測，正橫渠所謂非理明義精而治之，故其說多鑿，是也。惟伊川以為經世之大法，得其旨矣。然其閒極有無定當、難處置處，今不若且存取胡文定本子與後來看，縱未能盡得之，然不中不遠矣。,GJTS-XXD,古今圖書集成·學行典,408
讀書,大抵文義先儒，盡之。蓋古今人情不相遠，文字言語只是如此，但有所自得之人，看得這意味不同耳。其說非能頓異於眾也，不可只管立說求奇，恐失正理卻與流俗詭異之學，無以異也。只據他文理反復翫味。久之自明，且是胸中開泰無許多勞攘，此一事已快活了。,GJTS-XXD,古今圖書集成·學行典,117
讀書,字畫音韻是經中淺事，故先儒得其大者多不留意，然不知此等，處不理會，卻枉費了無限辭說牽補，而卒不得其本義，亦甚害事也。,GJTS-XXD,古今圖書集成·學行典,58
讀書,蓋人誠能即吾一念之覺者，默識而固存之，則目見耳聞無非至理，而況是書先正溫公之志，其為典刑總會簡牘淵林有如神祖聖詔，所褒者是豈不足以盡其心乎，今侯有當世之志，當世之才，又能因是書以求盡其術，此豈苟然而已哉，然予猶欲進於行，著習察之塗，使異時見於用者，無毫釐之差也，則願以仁之說，為侯誦之。,GJTS-XXD,古今圖書集成·學行典,143
讀書,凡讀書須整頓几案，令潔淨端正，將書冊整齊頓放，正身體對書冊，詳緩看字，子細分明讀之，須要讀得字字響亮，不可誤一字，不可少一字，不可多一字，不可倒一字，不可牽彊暗記，只是要多誦遍數，自然上口，久遠不忘，古人云：讀書千遍，其義自見。謂讀得熟則不待解說，自曉其義也。余嘗謂讀書有三到，謂心到眼到口到，心不在此則眼不看子細，心眼既不專一卻只漫浪誦讀，決不能記，記不能久也。三到之中心到最急，心既到矣，眼口豈不到乎。凡書冊須要愛護，不可損污，縐摺濟陽江祿，讀書未竟，雖有急速，必待掩束整齊，然後起此，最為可法。,GJTS-XXD,古今圖書集成·學行典,250
讀書,今人所以不善讀書，非是聖賢之意難明，乃是吾心紛擾，反以汨亂聖賢之意，讀書只是沈靜精密則自然見得分明，切不可萌輕易自喜之心，便解得六經通徹，亦何足自喜，亦豈敢輕易纔如此。便不足以任重後生，且收斂靜退，歉然常若，不足方能有進。觀書者，最怕氣不平，且如公冶長一章。謝上蔡則謂聖人，擇婿驚人如此，楊龜山則謂聖人所以求於人者，薄可免於刑戮，而不累其家，皆可妻也。上蔡氣高者也，龜山氣弱者也，故所見各別如此，要之當隨文平看，方見得聖人之本意，此觀書之大法。北溪陳氏曰：讀四書之法，毋過求毋巧鑿毋旁搜毋曲引，亦惟平心以玩，其旨歸而切己，以察其實用而已爾。果能於是四者，融會貫通而義理昭明，胸襟灑落，則在我有權衡尺度，由是而稽諸經與凡讀。天下之書論天下之事，皆莫不冰融凍釋,GJTS-XXD,古今圖書集成·學行典,328
讀書,而輕重長短截然一定。自不復有錙銖分寸之或紊矣。范陽張氏曰：朋友講習，固天下樂事，不幸獨學則當尚友，古人可也。故讀論語如對孔門聖賢，讀孟子如對孟子，讀杜詩蘇文則又凝神靜慮，如目擊二公。如此用心，雖生千載之下，可以見千載人矣。程子曰：凡看書各有門庭，詩易春秋不可逐句看，尚書論語可以逐句看。六經之言，在涵蓄中默識，心通精義為本。讀書者，當觀聖人所以作經之意，與聖人所以為聖人。而吾之所以未至者，求聖人之心。而吾之所以未得焉者，晝誦而味之，中夜而思之，平其心易其氣闕其疑，其必有見矣。古之學者皆有傳授，如聖人作經，本欲明道。今人若不先明義理，不可治經。蓋不得傳授之意云爾。如繫辭本欲明義，若不先求卦義，則看繫辭不得。聖人之道，如河圖洛書，其始止於畫。上便出義，後之人既重卦，又繫辭求之未，必得其理，至如春秋，是其所是，非其所非，不過只是當年數人而已。學者不觀他書，只觀春秋亦可盡道。,GJTS-XXD,古今圖書集成·學行典,388
讀書,卦爻始立義既具，即聖人別起義以錯綜之，如春秋已前，既已立例，到近後來，書得全別一般事，便書得別有意思，若依前例，觀之殊失之矣。蘇季明常以治經為傳道，居業之實居常講習，只是空言無益，質之兩先生。伯淳先生曰：修辭立其誠，不可不子細，理會言能修省。言辭便是要立誠，若只是修飾言辭，為心只是為偽也。若修其言辭，正為立己之誠，意乃是體當自家敬以直內義，以方外之實事道之。浩浩何處下手，惟立誠纔有可居之處，有可居之處則可以修業也，終日乾乾大小之事，卻只是忠信所以進德為實。下手處修辭立其誠，為實修業處。正叔先生曰：治經實學也，譬諸草木區以別矣。道之在經大小遠近高下精粗，森列於其中。譬如日月在上，有人不見者，一人指之不如眾人指之。自見也如中庸一卷書，自有至理推之。,GJTS-XXD,古今圖書集成·學行典,326
讀書,一讀書務以小學為先，次四書以及六經，與周程張朱司馬邵之書，非理之書，不得妄讀。一讀書務在循序漸進，一書已熟，方讀一書，毋得鹵莽躐等，雖多無益。,GJTS-XXD,古今圖書集成·學行典,71
讀書,性無不統，心無不宰，氣無不充，人以是而生，故材無不全矣。其或不全，非材之罪也，學術之差，品節之紊，異端之害，惑之也。今之去古遠矣，眾人之去聖人也。下矣幸而不亡者，大聖大賢。,GJTS-XXD,古今圖書集成·學行典,86
讀書,與漢氏比隆矣，其詆斥佛老扶持，周孔亦孟軻氏之亞也，諸子既治，宋興以來，諸公之書，周程張之性理，邵康節之象數，歐蘇司馬之經濟，往往肩漢唐而踵三代，尢當致力也。孔子曰：志於道，據於德，依於仁矣。藝亦不可不游也，今之所謂藝，與古之所謂藝者，不同禮樂射御書。數古之所謂藝也，今人雖致力而亦不能世變，使然耳。今之所謂藝者，隨世變而下矣，雖然不可不學也，詩文字畫今所謂藝，亦當致力所以華國。所以濟物所以飾身，無不在也。學詩當以六義為本，三百篇其至者也，三百之流，降而為辭賦，離騷楚詞，其至者也。詞賦本詩之一義，秦漢而下賦，遂專盛至於三都兩京，極矣。然對偶屬韻不出乎，詩之律所謂源遠而末益，分者也。魏晉而降詩學日盛，曹劉陶謝其至者也。隋唐而降詩學日變，變而得正，李杜韓其至者也。周宋而降詩學日弱，弱而後強，歐蘇黃其至者也。故作詩者，不能三百篇，則曹劉陶謝不能。曹劉陶謝則李杜韓不能，李杜韓則歐蘇黃而乃效。晚唐之萎，薾學溫李之尖新擬，盧仝之怪誕，非所以為詩也，至於作文六經之文，尚矣。,GJTS-XXD,古今圖書集成·學行典,434
讀書,古人讀書皆須專心致志，不出門戶，如此痛下工夫，庶可立些根本，可以向上，或作或輟，一暴十寒，則雖讀書百年，吾未見其可也。,GJTS-XXD,古今圖書集成·學行典,59
讀書,讀書之心，治業不治心，譬彼莠田嘉苗，難立。世路維莠奪我書苗，絕世之根，在節與淡，節高神表，古人來儀欲淡意明心，珠自現此，群書之府文采之源也。故願吾黨為人，不可一步踏入世中，亦不可令世一點漏入身中，要其大端。曰：養節氣審心地，凡在社中，互相攻治二三士其既聽矣。乃更申曰：自盟之後，守此四章，群居索處，毋異其心，始於今日，終於終身。,GJTS-XXD,古今圖書集成·學行典,164
讀書,凡碑版錡釜之文，皆為搜而傳之，熏以芸蕙，襲以縹緗，其典籍之癖，如此。余也鄙少秉攸，好頗藏異冊，每欣然指謂子弟云：吾讀未見書，如得良友，見已讀書，如逢故人。吾性樂賓，客而憚悔，尢庶幾仗此，其可老而閉戶乎。乃於竹窗之暇，抽憶舊聞，纂讀書十六，觀蓋浮氏之修，屠淨土有十六觀，經而觀止矣。,GJTS-XXD,古今圖書集成·學行典,140
讀書,唐李白晨趨紫禁中，夕待金門詔，觀書散遺帙，探古窮至妙，片言苟會心，掩卷而忽笑，青蠅易相點，白雪難同調。本是疏散人，屢貽褊促誚，雲天屬清朗，林壑憶遊眺。或時清風來，閒倚門下嘯，嚴光桐廬溪，謝客臨海嶠。功成謝人間，從此亦投釣。,GJTS-XXD,古今圖書集成·學行典,111
讀書,皮日休家資是何物，積帙列梁梠。高齋曉開卷，獨共聖人語。英賢雖異世，自古心相許。案頭見蠹魚，猶勝凡儔侶。,GJTS-XXD,古今圖書集成·學行典,51
讀書,後生守章句，不足供囁嚅。一登吏部選，筆硯隨掃除。閉閣畫眉嫵，隔屋聞歌呼。奉公用漢律，寧復要詩書。俛首出跨下，枉此七尺軀。今代陶朱公，不作大梁屠。計然得未用，意得輕全吳。為邦得畿縣，政密自計疏。寧書下下考，不奉命急符。用意簿領外，築室課典謨。平生五千卷，還舍不問途。舊事更漢唐，稍以詩自娛。復作無事飲，醉臥擁青奴。桃李春事繁，軒窗晝景舒。鳴屋鳩喚雨，窺簷燕哺雛。休吏散篇帙，風篁獻笙竽。听然一啟齒，斯民免為魚。,GJTS-XXD,古今圖書集成·學行典,204
讀書,周惇頤元子溪曰讓，詩傳到于今。此俗良易化，不欺顧相親。廬山我所愛，買田山之陰。田間有清水，清泚出山心。山心無塵土，白石照沈沈。潺湲來數里，到此始澄深。書堂搆其上，隱几看雲岑。倚梧或攲枕，風月盈中襟。有時吟復默，酒罷鳴幽琴。數十黃卷軸，賢聖談無音。窗前即疇圃，圃外桑麻林。芋蔬可卒歲，絹布足衣衾。吾樂蓋易足，名濂以自箴。誰為相朝暮，岸木寒蕭森。,GJTS-XXD,古今圖書集成·學行典,171
讀書,袁寅亮讀書，深山萬木之中，以避暑文瞻為賦長句因次韻以寄。郭鈺獨向陰崖結搆牢，一時文采擅風騷。雲間客見疑猶淺，山下人行望始高。蒼樹攀巢馴鸛鵲，翠藤結蔓挂猿猱。遙知高臥多標致，何問長齋伐骨毛。洗耳未應徒見許，攢眉但恐不容陶。山僧進謁多題竹，野老相過或獻桃。綿蕝暫陳存故事，棘闈還備遠周遭。鑿平巖罅安書籍，埽集松花釀酒醪。醉後賦詩題石壁，興來送客過江皋。蘇門傲睨惟閑笑，康樂登臨豈憚勞。雨霽傍松延薜荔，晚涼疏水灌葡萄。明朝使者求顏闔，只此山中不用逃。,GJTS-XXD,古今圖書集成·學行典,222
讀書,嗟乎，其言甚大，可使南面稱聖人之後矣，自時以降史，述凌遲人，自為家標，指失中陳，事亂而無當制理，參而不一，由是大典散而人文乖，是非繁而取舍謬，與夫古先哲人制述之意，不其疏乎。我先君文中子實秉睿懿，生於隋末，睹後作之違方憂異端之害正。乃喟然曰：宣尼既沒，文不在茲乎，遂約大義刪舊章續詩，為三百六十篇。考偽亂，而修元經正禮樂，以旌後王之失。述易讚以申先師之旨，經始漢魏迄于有晉，擇其典物宜於教者，續書為百二十篇。而廣大悉備。嗟乎，聖賢之述，豈多為哉。噫亦足垂訓作則，冒天下之道如斯而已矣。當時門人百千數，董薛之徒，並受其義，遭代喪亂未，行于時，歷年永久稍見殘缺。貞觀中，太原府君考諸六經之目，則亡其小序，其有錄而無篇者，又十六焉。嗚呼，茲不可復見矣，家君欽若丕烈圖終休緒，乃例六經，次禮樂，敘中說，明易讚永，惟保守前訓，大克敷遺。後人勃兄弟五六冠者，童子六七祗祗怡怡，講問伏漸之日，久矣。躬奉承訓家傳異聞，猶恐不得門，而入才之不逮，至遠也。是用厲精激憤宵吟晝詠。庶幾乎學而知之者，其修身慎行，恐辱先也。,GJTS-XXD,古今圖書集成·學行典,449
讀書,楊弘貞儒有貧居，在陰志學無必思照字之物，類得聚螢於心，術散點熠熠文彩之旁，流開卷熒熒。古今之洞出曈曨，隱映積小而成臨竹，簡而增美。歷銀鉤而轉明，讀周室之書，每見日中之字，覽龐涓之傳，猶疑火照其營。既有求于時，習奚勿用而宵行想。夫交錯積中英華，發外魚鳥飛動，鉛黃晻靄無心於處，暗彌見精專取足於臨文。豈勞光大炫，晃無窮心，勤飭躬泛凝暉於垂露，翻碎影於雕蟲，筆精之體，無隱藻思之，文有融既的，皪於六身之上，復浸淫於三豕之中，則知雅善從宜，功能白勵，時當炎燠嗟映雪而未期，義涉穿窬忌偷光之失計，是用聿求昭，質承乏華燈。每揚之自此，知照況燭之因以輝弘，斯作者所以警，清士而體物俾，無忘其所能。,GJTS-XXD,古今圖書集成·學行典,291
讀書,趙蕃丹烏火熒，臨書育明，假蠢爾之微照俟，終焉。而有成由是引素囊，開縹帙文的皪而可見影循環。而無必孤懸，虛牖依依，而鳥跡初分迴，隱薄帷幕，幕而龜文，乍出嘉其炯若流燿煥乎。發蒙瑩分寸而靡隔助舒卷，而不窮所以藉微索積，輕躬隱映有餘，寧虧武子之志，熒煌如貫爰明蒼頡之功，臨墨池而珠還合浦，映草翰而燎點寒藂，至若暗室方扃，清宵未艾，炫微質於幽邃，閱群言於宵靄，餘光不滅，能溫故而知新。疏彩乍臨，為積小而成大爾，其杳杳皆徵歷歷可憑分白黑，而為度隨編簡而不恆，初訝無煙，潛凝化草之狀，纔瞻吐耀，暗分垂露之能，及夫皓若雲舒，明如珠綴，互離離而發，色紛漠漠而流睇，是以象鉤深類冥契，倘觀光之不昧，庶微躬之足勵。,GJTS-XXD,古今圖書集成·學行典,296
讀書,甯子讀書于途，墜坑。來晚師行夏楚以罰，非其罪。令師謝過，俱不服。學古入官不學將落聖人，所以留範君子，誰非用心猗哉，甯生勤亦至矣。手繩口誦，何劉實之能匹，負書擔笠，豈蘇秦之可加。悠悠長途，是諷是詠舞中襟而始勵，經巨嶮而方歸。師以來晚見嫌，聊申夏楚。令以罰，非其罪。乃起異端在師，雖則傷嚴遣謝，又乖通論且尊無謝卑之禮，卑有順上之心，蒙雖不才，此未為允。,GJTS-XXD,古今圖書集成·學行典,174
讀書,檻微風而散落，於是皇綱恢帝紘張，咨四岳遵明揚，舉側陋列庶常，徵能旌藝，率彼舊章是以操觚之士，咸受簡以就列，清華之地盡寓目於縹緗，朝馳思於東觀，夕遊息乎玉堂，嘉古訓之有獲兮，鑒不學而面牆歎，辰去之太速兮，敢坐頹乎。景光肆上聖而韋編三絕兮，尼父日惟皇皇彼大賢而載書，盈車兮。墨翟之所垂芳舒不窺園圃兮，發天人之祕藏，固負笈遠遊兮，究墳籍之洸洋，邕願直祕閣兮，引斷日於螢囊，向校書於天祿兮，泌握卷以就光遐睇，往哲好學不倦嗟。余後覺欽彼懿範承聖主之嘉惠，日翱翔於祕苑進稟，訓於明師，退資益於群彥蔭佳木之蓯蘢聽，好鳥之睍睆對瀛洲之蕭森，俯方塘之瀲寄閒情於簡帙睹圖書之璀璨，尋先民之墜，緒考當代之文獻，咀風騷於七略，破圖史於萬卷，手不停披，口不絕吟，夜焚膏油，晝惜分陰。事必挈要，言必會心，枕籍藝藪弋，志書林覽九流，於竹素瞰萬寶之琭琳，將假經術以經世。,GJTS-XXD,古今圖書集成·學行典,369
讀書,折柱漆述道以翱翔，禹墨循儉确之教，申韓課名實之章馬，班范荀揚眉于事，辭之囿關閩濂洛雅，步于性命之場，雖各開乎。戶牖總蒐，括之不忘，更有奎章宸翰寶籙瑤箋，聖政之紀大，誥之篇揭。諸司之堂職榜民庶而敷。宣禮樂明而天澤，位刑律設而雪霜。嚴闡心學之祕旨，括理性之純全。及群聖之繼作，各鳳翥以龍鶱，信員規之麗藻，而不徒跼蹐于言詮者矣。當是時也，潤假金壺光分藜杖，混沌啟朗須彌搖蕩。離朱心照輸倕意匠，始而博窺。若沉淵之網，彌山之罝弋鵬翔膾鱉樞摘天斗探珊瑚，少而沈思兀乎。若枯杖之蜩甲，進綸絲于月窟，霏霏兮，忽忽乎。若出兮若沒，終而瀖然，悟豁然瑩，若春水夜生波，漲元冥而蒙衝巨艦沛乎。鴻毛之輕，于以研天下之幾，探天下之賾，斷天下之疑，剖天下之惑，絳灌于焉。而辭勞頗翦于焉，而羞業趙李于焉，而輿皂猗于焉，而丐乞振亭亭兮，獨秀垂綿綿兮，不絕。故神理敷而消頑，鄙文化設而靖。,GJTS-XXD,古今圖書集成·學行典,376
讀書,翁正春一元渾敦兮，萬有亭毒龜圖呈祕兮，龍鬼夜哭神光兮，集鳥粟繩不奇兮，書契出字之收兮，餘一萬二千韻之總兮，約三百有六諸史，砰磅六籍，輻輳巧曆有所不能窮，隸首有所不能目慨，文運之中微罹祖龍之回祿，以故大酉含其靈，小酉藏其馥。遺經漸行散帙罔伏，況歷代之表章。故祕書亦稍稍其復，繄皇明之啟祚兮，值世道之亨嘉，崇文教以作人兮，囿六合為一家，搜孔壁之餘燼兮，掇藝圃之奇葩，徵宿儒于巖穴兮，命纂摩而訂，文移科斗之質兮，字校魯魚之差，既繕寫以成書慮貯藏之，湫濕創冊府于西崑，闢雲臺于東壁。,GJTS-XXD,古今圖書集成·學行典,237
讀書,《陸象山語錄》：如今讀書且平，平讀未曉處且放，過不必太滯，舉一學者詩，云讀書切戒在荒忙，涵泳工夫，興味長未曉，不妨權放過。切身須要急思量，自家主宰，常精健逐外精神，徒捐傷。寄語同遊二三子，莫將言語壞天常。《老學菴筆記》：東坡在嶺海閒，最喜讀陶淵明，柳子厚二集，謂之南遷二友，予讀宋白尚書玉津雜詩有云，坐臥將何物，陶詩與柳文，則前人已有，與公暗合者矣。《陳輔之詩話》：子美夜宴左氏，莊檢書燒，燭短燭正不宜觀書，檢閱時，暫可也。退之短檠二尺，便且光可謂燈窗中人語，猶有未便，燈不籠則損，目不宜勤且久。《山谷夜堂》：朱墨小燈籠可謂善矣，而虛堂非夜久所宜，子瞻推門入室，書縱橫蠟紙，燈籠晃雲母慣親燈火儒生酸態盡矣。《王氏談錄》：公言古事，有相承傳，而不見出者，甚多。如顏回讀書，鐵鏑三摧是其一也。,GJTS-XXD,古今圖書集成·學行典,344
講學,所論大抵皆得之，然鄙意亦有未安處。如滿腔子是惻隱之心，此是就人身上指出，此理充塞處，最為親切，若於此見，得即萬物一體，更無內外之別，若見不得，卻去腔子外尋覓，則莽莽蕩蕩，愈無交涉矣。陳經正云：我見天地萬物，皆我之性，不復知我身之為我矣。伊川先生曰：他人食飽公無餒乎正，是說破此病。《知言》亦云：釋氏以虛空沙界為己身，而不知其父母所生之身，亦是說此病也。三代正朔以元祀十有二月考之，則商人但以建丑之月為歲首，而不改月號；以孟子七八月十一月十二月之說考之，則周人以建子之月為正月，而不改時；以書一月戊午厥四月哉生明之類考之，則古史例不書時；以程子假天時以立義之云考之，則是夫子作春秋時特加此四時，以繫年見行夏時之意。若如胡傳之說，則是周亦未嘗改月，而孔子特以夏正建寅之月為歲首，月下所書之事，卻是周正建子月事自是之後月，與事常相差兩月，恐聖人制作之意，不如是之紛更煩擾，其所制作亦不如是之錯亂無章也。愚見如此而考之，劉質夫說亦云：先書春王正月，而後書二百四十二年之事，皆天理也。,GJTS-XXD,古今圖書集成·學行典,437
講學,擇之既從其招致要，當有以開之，使決然無惑，於彼乃為不負其相向之意，然擇之，向來亦頗有好奇，自是之弊，今更當虛心下意，向平實處加潛玩浸灌之功，不令小有自主張之意，則自益益人之功，庶乎其兩進矣。又古人只從幼子，常視無誑以上，洒掃應對，進退之閒，便是做涵養底工夫了。此豈待先識端倪，而後加涵養哉。但從此涵養中，漸漸體出這端倪來，則一一便為己物，又只如平常地涵養將去，自然純熟，今曰：即日所學，便當察此端倪，而加涵養之功，似非古人為學之序也。又云：涵養則其本益，明進學則其志益固，表裏互相發也。此語甚佳，但所引三傳語自始學以至成德節次，隨處可用，不必以三語分先後也。蓋義理人心之固有，苟得其養，而無物欲之昏，則自然發見明著，不待別求，格物致知，亦因其明而明之爾。今乃謂不先察識端倪，則涵養箇甚底，不亦太急迫乎？敬字通貫，動靜但未發時，則渾然是敬之體，非是知其未發方下敬底工夫也。既學則隨事省察而敬之用行焉，然非其體素立，則省察之功亦無自而施也。,GJTS-XXD,古今圖書集成·學行典,418
講學,可尚可尚仲尼焉，學體物而不可遺春王正月谷神不死，此數義近皆來問者，幸各以數語明之，遺書論天地之中數段，亦告為求，其旨見喻，更以周禮、唐天文志系之為佳。又熹奉養粗安，舊學不敢廢，得擴之朝夕議論，相助為多，幸甚。敬夫得書竟主觀過之說，因復細思，此說大害事，復以書叩之擴之，錄得槁，子奉呈不知擇之，以為如何也？伯逢來問造端夫婦之說，偶亦嘗思之，前此說得汎濫不縝密，今答之如此，擴之亦已錄去矣。近見古人下工夫處，極是精密，日用之閒，不敢不勉，庶幾他時相見，或有尺寸之進耳。敬夫又有書理會祭儀，以墓祭節祠為不可。然二先生皆言墓祭不害義理，又節物所尚，古人未有，故止於時祭。今人時節隨俗燕飲，各以其物祖考生存之日，蓋嘗用之，今子孫不廢，此而能恝然於祖宗乎？此恐太泥古，不盡如事存之意，方欲相與反復，庶歸至當，但舊儀亦甚草草，近再修削，頗可觀。一歲只七祭為正祭，自元日以下，皆用告朔之禮，以薦節物於隆殺之際，似勝舊儀，便遽未及寫去。又泰山為高矣，然泰山頂上已不屬泰山。此喻道體之無窮，而事業雖大終有限量爾。故下文云云，意可見也。,GJTS-XXD,古今圖書集成·學行典,457
講學,昨日書中論未發者，看得如何，兩日思之，疑舊來所說，於心性之實，未有差而未發已發，字頓放得未甚穩當，疑未發只是思慮事物之未接時，於此便可見性之體段，故可謂之中，而不可謂之性也。發而中節，是思慮事物已交之際，皆得其理，故可謂之和，而不可謂之心。心則通貫乎已發未發之閒，乃大易生生流行，一動一靜之全體也云云。,GJTS-XXD,古今圖書集成·學行典,151
講學,又比因朋友講論，深究近世學者之病，只是合下欠，卻持敬工夫，所以事事滅裂，其言敬者，又只說能存此心自然中理，至於容貌辭氣，往往全不加工，設使真能如此存得，亦與釋老何異，又況心慮恍忽，未必真能存得耶？程子言敬必以整齊嚴肅，正衣冠，尊瞻視為先。又言未有箕踞而心不慢者。如此乃是至論。而先聖說克己復禮，尋常講說於禮字，每不快意，必訓作理字，然後已今乃知其精微縝密，非常情所及耳。近略整頓孟子說，見得此老，直是把得定，但常放教到極險處，方與一斡轉斡轉，便見天理人欲，直是判然，非有命世之才，見道極分明，不能如此。然亦只此，便是英氣害事處，便是才高無可依據處，學者亦不可不知也。,GJTS-XXD,古今圖書集成·學行典,283
講學,所諭陰陽動靜之說，只以四方五行之位觀之，便可見矣。優柔平中，如充之所論，得之中字於動用，上說亦然。明道云惟精惟一，所以至之允執厥中，所以行之即此意也。然只云於動用上說，卻覺未盡，不若云於動用，上該本體，說如何喪事，不敢不勉，恐只是一句。程子亦有云喪事人所不勉，恐解中亦且欲成文不免如此，作句未必以四字包上三字也。不成章不達此，通上下而言，所謂有節次者是也。伊川所引充實光輝特舉一事，以明之耳，非必以成章，專為此地位也。又充之近讀何書，恐更當於日用之閒，為仁之本者，深加省察，而去其有害於此者為佳，不然誦說雖精，而不踐其實，君子蓋深恥之，此固充之平日所講聞也。,GJTS-XXD,古今圖書集成·學行典,279
講學,然而必曰主靜云者，蓋以其相資之勢言之，則動有資於靜，而靜無資於動，如乾不專一，則不能直遂，坤不翕聚，則不能發散，龍蛇不蟄，則無以奮，尺蠖不屈，則無以伸，亦天理之必然也。來諭又有動則離性之說，此尢所未喻，蓋人生而靜，雖天之性感物而動，亦性之欲若發而中節欲其可欲，則豈嘗離夫性哉？惟夫眾人之動，動而無靜，則或失其性耳。故文定《春秋傳》曰：聖人之心，感物而動。《知言》亦云：靜與天同德，動與天同道。皆未嘗有聖人無動之說也。卻是後來分別感物而通，感物而動，語意迫切，生出許多枝節，而後人守之太過，費盡氣力，百種安排，幾能令臧三耳矣。然甚難而實非，恐不可不察也。,GJTS-XXD,古今圖書集成·學行典,276
講學,此等語意，卻是近世禪家說話多如此，若必如此，則是未知已前可以怠慢放肆，無所不為，而必若曾子一唯之後，然後可以用力於敬也。此說之行於學者日用工夫，大有所害，恐將有談元說妙，以終其身，而不及用力於敬者，非但言語之小疵也。《上蔡》又論橫渠以禮教人之失，故其學至於無傳。據二先生所論，卻不如此，蓋曰子厚以禮教學者，最善使人先有所據守，但譏其說清虛一失，使人向別處走，不如且道敬耳。此等處《上蔡說》皆有病，如云正容謹節，外面威儀，非禮之本，尤未穩當。子文知言疑義，亦已論之矣。僭冒不韙，深以愧懼，但講學之際，務求的當，不敢含糊，不得不盡言耳。又久不聞問，向仰良深，即日秋涼，伏惟燕居，味道神相，尊候萬福，熹哀苦不死，忽見秋序，觸緒傷割，不能自堪，時來墳山，幸有一二朋友，溫繹舊聞，且爾遣日，實則不若無生之愈也。欽夫召用，甚慰人望，但自造朝至今，未收書傳聞。晦叔且歸，亦久未至，使人懸情耳。,GJTS-XXD,古今圖書集成·學行典,389
講學,熹竊謂天理固無對，然既有人欲，即天理便不得不與人欲為消長；善亦本無對，然既有惡，即善便不得不與惡為盛衰。但其初，則有善而無惡，有天理而無人欲耳。龜山之意，正欲於此。毫釐之閒，剖判分析，使人於克己復禮之功，便有下手處。如孟子道性善，只如此說亦甚明白，實不費心力。而《易傳》大有卦遺書第二十二篇論此，又極分明，是皆天下之公理，非一家所得而私者，願虛心平氣，勿以好高為意，毋以先入為主，而熟察其事理之實，於日用之閒，則其得失從違，不難見矣。蓋謂天命為不囿於物可也，以為不囿於善，則不知天之所以為天矣。謂惡不可以言性可也，以為善不足以言性，則不知善之所自來矣。知言中此等議論，與其他好處，自相矛盾者極多，卻與告子楊子釋氏蘇氏之言，幾無以異，昨來所以不免致疑者，正為如此，惜乎。不及供灑掃於五峰之門，而面質之，故不得不與同志者講之耳，亦聞以此或頗得罪於人，然區區之意，只欲道理分明，上不負聖賢，中不誤自己，下不迷後學而已。它固有所不得而避也。,GJTS-XXD,古今圖書集成·學行典,416
講學,而前書亦未及論也，蓋此兩語正是聖人教人實下工夫防患立心之一術，果能戒巧令務敦朴，則心不恣縱而於仁為近矣。非徒使之，由是而知仁也。大抵向來之說，皆是苦心極力，要識仁字，故其說愈巧，而氣象愈薄。,GJTS-XXD,古今圖書集成·學行典,95
講學,愚意卻願尊兄深味此意，毋遽忽易凡吾心之所得，必以考之聖賢之書，脫有一字之不同，則更精思明辨以益求至當之歸，毋憚一時究索之勞，使小惑苟解，而大礙愈張也。又復非天地心復，則見天地心此語，與所以陰陽者，道之意不同，但以易傳觀之，則可見矣。蓋天地以生物為心，而此卦之下一陽爻，即天地所以生物之心也。至於復之得名，則以此陽之復生而已，猶言臨泰大壯夬也，豈得遂指此名以為天地之心乎？但於其復而見此一陽之萌於下，則是因其復而見天地之心耳。天地以生物為心，此句自無病。昨與南軒論之，近得報云，亦已無疑矣。大抵近年學者，不肯以愛言仁，故見先生君子以一陽生物論天地之心，則必欿然不滿。,GJTS-XXD,古今圖書集成·學行典,282
講學,，傳云：陽之變也，陰之合也，不知陽何以言變，陰何以言合。陽動而陰隨之，故云變合。又水陰盛，故居右，火陽盛，故居左。不知陰盛何以居右，陽盛何以居左。左右但以陰陽之分耳。又木陽，故次火，金陰，故次水。豈以水生木土生金耶？以四時之序推之可見。又五殊二實，無餘欠也。不知何以見得無餘欠？又云：陰陽一太極，精粗本末，無彼此也。不知何以見得無彼此？又云：五行之生也，各一其性，無假借也，不知何以謂之無假借？此三段意已分明，更玩味之，當自見得。又：乾男坤女，以氣化者，言萬物化生，以形化者,GJTS-XXD,古今圖書集成·學行典,237
講學,初意若得未死，且當屏棄書冊，虛心待盡，今又覺不能頓爾，捐去亦苦頭緒太多，不是老年活計，徐當以漸節減也。益公清健，可喜，近答其書，論范文正公墓碑事，以病草草。今始能究其說，然自覺語言有過當處，不知能不相怪，否也。伯豐初亦不知其能自植立，如此，但見其於講論辨得下功，剖析通貫非一時。諸人所及心，固期以遠到不謂，乃止於此，殊可痛惜。今承來喻，又得聞其後來所守之堅，此尢不易。吾道不幸遽失此人，餘子紛紛纔有毛髮利害，便倉皇失措，進退無門，亦何足為軒輊耶？疾少閒，亦可漸理舊聞，向前進步否博文約禮，不可偏廢，雖孔子之教，顏氏之學，不過是此二事，更惟勉旃，乃所深望也。,GJTS-XXD,古今圖書集成·學行典,278
講學,又閑中時有朋友遠來講學，其閒亦有一二可告語者，此道之傳，庶幾未至斷絕，獨恨相望之遠，不獲聚首，盡情極論，以求真是之歸，尚此恨恨耳。君舉先未相識，近復得書，其徒亦有來此者，折其議論，多所未安。最是不務切己，惡行直道，尢為大害，不知講論之閒，頗亦及此否？王氏《中說》最是渠輩所尊信，依倣以為眼目者，不知所論者云何。復艮之說，則程子已盡之，不知別有何疑，因書須詳及之可下語也。又前書諸喻，讀之惘然，季隨學有家傳，又從南軒之久，何故於此等處，尚更有疑？向見意思大段寬緩，而讀書不務精熟，常疑久遠無入頭處，必為浮說所動。今乃果然。艮復之義，正當思惟，方見親切；別紙諸疑，正當解釋，方得分明。今乃曰：才涉思惟，便不親切。又云：非不能以意解釋，但不欲杜撰耳。不知卻要如何下工夫耶？夫子言學而不思則罔，《中庸》博學、審問、慎思、明辨，聖賢遺訓，明白如此，豈可舍之而徇彼自欺之浮說耶來？書譏項平父出入師友之閒，不為不久，而無所得，愚亦恐賢者之不見其睫也。,GJTS-XXD,古今圖書集成·學行典,418
講學,要之，釋氏只是恍惚之閒，見得些心性影子，卻不曾子細見得真實心性，所以都不見裏面許多道理，政使有存養之功，亦只是存養得他所見底影子，固不可謂之無所見，亦不可謂之不能養，但所見所養，非心性之真耳。學者問曰：《遺書》曰：學者所貴聞道，若執經而問，但廣聞見而已。竊謂執經而問，雖止於廣聞見而已，須精深究此而後道，田是而可得也。不然恐未免於說空說悟之弊矣。大時答曰：所謂學者所貴聞道，若執經而問，但廣聞見而已。蓋為尋行數墨而無所發明者，設而來諭，云謂必須深究乎此，然後可以聞道，則亦俱墮於一偏矣。執經而問者知為己，則所以聞道者，不外乎此。不然，則雖六經皆通，亦但為廣聞見而已。問者似有此意，然見得未分明，故說不出，答者之云，卻似無干涉也。學者問曰：《遺書》曰：根本須先培壅，然後可立趨嚮。竊謂學者必須先審其趨嚮，而後根本可培壅。不然恐無入頭處。大時答曰：必先培其根本，然後審其趨嚮猶作室焉。必須先看基址，然後可定所向也。先立根本,GJTS-XXD,古今圖書集成·學行典,409
講學,天之性也。感於物而動者，性之欲也。物格知至，然後好惡形焉。好惡無節於內，知誘於外，不能反躬，天理滅矣。夫物之感人無窮，而人之好惡無節，則是物至，而人化於物也。人化於物者，滅天理而窮人欲者也。觀其下文，明白如此，則知先賢之言，為不可易矣。且味感於物而動，性之欲也。兩句亦有何好，而必欲舍其正意，而曲為之說，以主張之乎？程子云，寂然不動，感而遂通天下之故者，天理具備，元無少欠，不為堯存，不為桀亡，父子君臣，常理不易。何曾動來因不動，故言寂然不動。感而遂通天下，便感非自外來也。又曰：寂然不動，萬象森然已具感，而遂通感，則只是自內感，不是外面將一箇物來感於此也。又曰：寂然不動感，而遂通，此言人分上事，若論道，則萬理皆具，更不說感與未感。,GJTS-XXD,古今圖書集成·學行典,317
講學,故其動也，節聖。人盡天性，故其動也，無事於節，而自無不當耳。又所喻兩條，前書奉報已極詳，悉若能平心定氣，熟復再三，必自曉。然今乃復有來書之喻，其言欲以灑落為始學之事，而可以力致，皆不過如前書之說。至引延平先生之言，則又析為兩段，而謂前段可以著力，令其如此，則似全不曾看其所言之文理。所謂反覆推究待其融釋者，待字之意是如何，而自以己意橫為之說也。大率講論文字，須且屏去私心，然後可以詳攷文義，以求其理之所在。若不如此，而只欲以言語取勝，則雖累千萬言，終身競辨，亦無由有歸著矣。是乃徒為多事而重得罪於聖人，何名為講學哉！故熹不敢復為論說，以增前言之贅，但願且取前書，子細反復，其閒所云，才有令之之心，即便終身不能得灑落者，此尢切至之論。蓋纔有此意，便不自然，其自謂灑落者，乃是疏略放肆之異名耳。疊此兩三重病痛，如何能到真實灑落地位耶？古語云：反者道之動，謙者德之柄，濁者清之路，昏久則昭明。願察此語，不要思想，準擬融釋灑落底功效，著且做三五年，辛苦不快活底工夫久遠，須自有得力處，所謂先難而後獲也。,GJTS-XXD,古今圖書集成·學行典,447
講學,比來得書，似覺賢者於此未有實地之可據，日月易得，深可憂懼，幸加精進之功入細著實子，細推研，庶幾有以自信，益光前烈千萬至望。,GJTS-XXD,古今圖書集成·學行典,61
講學,示諭所以取舍於前日之論者，甚悉。率爾之言，固不能保其無病，然道體規模工夫節目，只是一理，是則俱是，非則俱非，不容作兩種商量，去彼取此也。暇日平心定氣，試一思之，或有以變化氣質而捄一偏之弊，則於成己成物之際，未必無小補耳。又荊州云，亡忽忽歲晚，比又得青田教授陸兄之訃。吾道不幸乃至於此，每一思之，痛恨無窮。想平生師資之義，尢不能為懷也。所示《江陵問答》讀之，敬夫之聲容，恍若相接，悲愴之餘，警策多矣。但其閒尚有鄙意所未安者，更容熟復續，奉報歸納也。大抵賢者，勇於進道，而果於自信，未嘗虛心以觀聖賢師友之言，而壹取決於胸臆氣象，言語只似禪家，張皇鬥怒，殊無寬平正大，沈浸醲郁之意。荊州所謂有拈搥豎拂意思者，可謂一言盡之。然左右初不領略，而渠亦無後語，此愚所深恨也。德起得資友益書來，甚激昂，已報之云，更須講學封殖，不可專恃此矣。,GJTS-XXD,古今圖書集成·學行典,362
講學,然若只將印行冊子，從頭揭過略，曉文義便為得之，則當時門人弟子，亦非全然鈍根無轉智之人，豈不能如此領會。而孔門弟子之從其師，厄窮饑餓，終其身而不敢去；程氏之門已仕者，忘爵祿未仕者，忘饑寒，此亦必有會矣。試將聖學做禪樣看，日有孜孜，竭才而進，竊恐更有事在，然後程氏藩籬可得而議也。來書謂聖門以仁為要，而釋氏亦言正覺，亦號能仁。又引程氏之說為證。熹竊謂程氏之說，以釋氏窮幽極微之論觀之，似未肯以為極至之論。但老兄與儒者辨不得，不借其言為重耳。然儒者言仁之體則然，至語其用則毫釐必察。故曰仁之實事親是也。又曰孝弟也者，其為仁之本。與此體用，所以一源，而顯微所以無閒也。釋氏之云正覺能仁者，其論則高矣，美矣，然其本果安在乎？來書引天下歸仁，以證滅度眾生之說,GJTS-XXD,古今圖書集成·學行典,323
講學,聖賢教人盡心以知性，躬行以盡性，終始本末自有次第，一皆本諸天理緩也，緩不得急也，急不得直，是盡性至命方是極，則非如見性之說，一見之而遂已也。上蔡云，釋氏之論性猶儒者之論心，釋氏之論心猶儒者之論意，此語剖析極精，試思之，如何？來書云：子貢之明達性與天道，猶不與聞。熹竊謂：此正癡人前說夢之過也。來書又謂：釋氏本死生悟者，須徹底悟去，故祖師以來，由此得道者多。熹謂：徹底悟去之人，不知本末內外是一是二，二則道有二致，一則死生人事，一以貫之，無所不了。不知《傳燈錄》中許多祖師，幾人做得堯舜禹稷，幾人做得文武周孔，須有徵驗處。來書云：特聖人以中道自任，不欲學者躐等。熹謂：此正是王氏高明處己，中庸處人之說。龜山嘗力詆之矣。須知所謂不欲學者躐等者，乃是天理本然,GJTS-XXD,古今圖書集成·學行典,326
講學,然愚意此理初無內外本末之閒，凡日用閒涵泳本原，酬酢事變，以至講說辨論，考究尋繹，一動一靜，無非存心養性，變化氣質之實事。學者之病，在於為人而不為己，故見得其閒一種稍向外者，皆為外事。若實有為己之心，但於此顯然處嚴立規程，力加持守，日就月將，不令退轉，則便是孟子所謂深造以道者。蓋其所謂深者，乃工夫積累之深，而所謂道者，則不外乎日用顯然之事也。及其真積力久，內外如一，則心性之妙無不存，而氣質之偏無不化矣。所謂自得之而居安資深也，豈離外而內惡淺而深，舍學問思辨力行之實，而別有從事心性之妙也哉？至於易之為書，因陰陽之變，以形事物之理，大小精粗，無所不備，尢不可以是內非外，厭動求靜之心讀之。鄙意如此，故於來諭多所未安，竊恐向來學佛病根有未除者，故敢以告，然恐亦未必盡，當於理惟高明擇之。,GJTS-XXD,古今圖書集成·學行典,342
講學,所示文字深切詳審，說盡事情，想當時面陳，又不止此，而未足以少回天意，此亦時運所繫，非人力所能與也。更願益加涵養講學之功，而安以俟之事，會之來，豈有終極，安知其不愈鈍而後利耶？熹衰朽殊甚，春閒一病狼狽，公謹見之。繼此將理一兩月，方稍能自支，然竟不能復舊。幸且復得祠祿休養，而幼累疾病相仍殊無好，況心昏目倦，不能觀書。然日用工夫，不敢不勉，閒亦細繹舊聞之一二，雖無新得，然亦愈覺聖賢之不我欺，而近時所謂眾喙爭鳴者之亂道而誤人也，無由面論，臨風耿耿，公謹想已到彼矣。渠趨嚮意味，朋友閒少得但意緒，頗多支離，更與鐫切，令稍直截，當益長進耳。,GJTS-XXD,古今圖書集成·學行典,266
講學,又熹病倦，不敢竭力觀書，閑中玩養，頗覺粗有進處，恨相去遠，不得朝夕款聚，亦幸有一二朋友在此，不廢講論，因事提掇，不為無助，不知正思能一來否？沙隨程丈聞亦欲入閩，不知何時定成行也？聞其制度之學甚精，亦見其一二，文字恨未得面扣之耳。清卿省處，恐靠不得，不知他日來，如何做工夫？離群索居，易得鈍滯了人，甚可懼也。又遷葬重事，似不宜容易舉動。凡百更切審細為佳，若得已不如且已也。異論紛紜，不必深辨，且於自家存養講學處，朝夕點檢，是切身之急。務朋友相信得及者，密加評訂，自不可廢，切不可於稠人廣坐，論說是非，著書立言，肆意排擊，徒為競辨之端，。無益於事向來蓋嘗如此，今乃悔之，故不願賢者之為之耳。又且歸，侍旁日與諸弟姪講學，甚善，所謂聖賢大旨，斷然無疑，久知賢者有此意思，但覺有枯燥生硬，氣象恐卻有合疑處，不知致疑耳。,GJTS-XXD,古今圖書集成·學行典,354
講學,近日再改一過，此處覺得尚未有言語解析得出，更俟款曲細看，他時相見，卻得面論祝汀州見責之意，敢不敬承，蓋緣舊日曾學禪宗，故於彼說雖知其非，而不免有私嗜之意，亦是被他說得遮前揜後，未盡見其底蘊。譬如楊墨，但能知其為我兼愛，而不知其至於無父無君。雖知其無父無君，亦不知其便是禽獸也。去冬因其徒來此，狂妄凶狠，手足盡露，自此乃始顯然鳴鼓攻之，不復為前日之唯阿矣。浙學尢更醜陋，如潘叔昌、呂子約之徒，皆巳深陷其中，不知當時傳授師說何故乖訛，便至於此，深可痛恨。元善遂能辨此，深可歎賞。深慚老繆，放過此著。今日徒勞頰舌用力多而見功寡也。然則犬之性猶牛之性，牛之性猶人之性，與犬牛人之形氣既具，而有知覺能運動者生也。,GJTS-XXD,古今圖書集成·學行典,301
講學,勉旃勉旃，凡事豫則立一節言與事、行與道皆欲先定於其初，則不跲不困、不疚不窮，斯有必然之驗，故下文自不獲乎上，不信乎朋友，不順乎親，而推之皆始於不誠乎身而已。然則先立乎誠，為此章之要旨，而不明乎善，則不可以誠乎身也。今欲進乎明善之功要必格物以窮其理，致知以處其義，夫然後真知善之為可。好而好之，則如好好色；真知惡之為可惡，而惡之則如惡惡臭。明善如此，夫安得而不誠哉？以是觀之，則《中庸》所謂明善，即大學致知之事。《中庸》之所謂誠身，即大學誠意之功要。其指歸其理，則一而已，是否得之？《費而隱》章引鳶飛魚躍之詩以明其旨，程夫子以為子思喫緊為人與必有事焉，而勿正之意同活潑潑地。,GJTS-XXD,古今圖書集成·學行典,286
講學,方將與同志一二友朋并心合力以從事於其閒，庶幾銖積絲累分寸躋攀，以幸其粗知理義之實，不為小人之歸，而歲月侵尋齒髮遽如許矣，懍然大懼，日力之不足，思得求助於當世有道之君子，以速其進而未得也，執事乃不知此，而反以講道教人之事期之。此熹之所以不敢當者，一也。至於聖賢出處之義，則亦略聞之矣。顧以材智淺劣自知甚明，而又學無所成，不堪酬酢，故自十數年來日益摧縮，不敢復有當世之念，雖昨來奉親之日急於甘旨之奉，猶不敢自彊其所不足，以犯世患，矧今孤露，餘生形神彫喪，懶廢無用益甚於前，誠不忍復為彯纓結綬之計，以重不孝之罪，是以杜門空山，甘忍窮寂，以遂區區之志，而庶幾或寡過焉，執事又不知此，而反以行道濟時之事責之，此熹所以不敢當者，二也。感服至意無以為謝，敢布腹心伏惟加憐察焉，繼此儻未斥絕，尚冀有以警誨之，使不迷於入德之塗，則執事之賜厚矣。他非所敢望也。湖學之盛甲於東南，而其湮廢亦已久矣。,GJTS-XXD,古今圖書集成·學行典,388
講學,自幾道來，聞欲相訪，日佇來音，比歸不至，深以惘然，後得呂子約書，乃知已嘗經婺乃竟而相失，尤以為恨歸來，乃領向來所惠書，雖已遠猶足慰意也。比日秋冷遠，惟德履佳勝，熹一出狼狽不可言，幾道必已詳言之矣。歸來已決杜門之計，讀書益有味，但祠請專人愆期未返，未知此事，定復如何度？亦不出三五日當見果決也甚久，欲一見賢者今既不遂因書有以見告者切幸，不外《啟蒙》、《小學》二書，偶未有本，後便續寄去《中庸》等書，未敢刻聞有盜印者方此追究未定，甚以為撓也。因便布此，未能盡所欲言。又《大學》、《中庸》，屢改終未能到得無可改處。《大學》近方稍似少病，道理最是講論，時說得透纔、涉紙墨便覺不能，及其一二縱說得出亦無精彩。以此見聖賢心事，今只於紙上看，如何見得到底？每一念此，未嘗不撫卷慨然也。,GJTS-XXD,古今圖書集成·學行典,335
講學,一息不存則非踐矣，游氏之說比楊氏為密，曰形者，性之質；曰能盡其性則踐形而無愧，又曰未能盡性則於質有所不充，如此發明固好，但終不若程先生充人之形為的也。蓋盡性乃能踐形，在性則言盡，在形則言踐，其實一也。如引反身而誠之說及，豈不慊於形哉之論？則亦本程先生之意矣。楊氏指形色為物，指天性為 ，則固佳，如謂踐形體性恐未善。尹氏引程先生之說，蓋亦充人之形之意也。不知此語見於何書，先生之說皆善，但其閒微有疏密，妄意如此，乞賜批誨。學者求至於可以踐形之功，非但主忠信一事而已，非踐語亦未瑩，蓋曰形有所不踐云爾。盡性然後可以踐形，今曰盡性乃能踐形亦未瑩。先生曰忠信一理，但所從言之異耳。,GJTS-XXD,古今圖書集成·學行典,286
講學,友恭竊謂忠信一理，而於己言忠，於物言信者，盡己則主心，而言物則主理，而言故盡己之心為忠，循物之理為信，雖內外之不同，要之皆誠於我耳。心理不可以彼己分以理為事，可也。循物無違，非謂循物之理，但言此物則循於此物之實而無所違，則是所謂信耳。冉有、子貢，侃侃如也。先生曰侃侃剛直之貌，二子剛直之象無顯言者，以《論語》考之妄意，冉有自謂非不悅子之道，力不足也。有以見其不肯掩覆，不敢欺隱，為子華請粟，夫子與之釜，請益與之，庾不滿其意，便往自與粟五秉。至於子貢，因叔孫武叔毀，夫子便曰：人雖欲自絕，其何傷於日月乎？多見其不知量也。夫子答問友曰：不可即止，毋自辱焉。意者子貢平日多直己見，因其質而語之，凡此恐帶剛直之象，恐別有所據。侃侃只是比之誾誾者微，有發露顯著氣象，便是涵養未甚深厚處。先生所云子張、子貢氣質雖為未化，亦不可謂全未化，此語亦是，似此立論，漸覺有病耳。,GJTS-XXD,古今圖書集成·學行典,378
講學,蓋管仲之為人，以義責之則有不可勝責者，亦不可以復立於名教之中；以功取之則其功所以及人者，未可以遽貶而絕之也，是以置其所不勝責者，而獨以其不可貶者稱之，稱之固若與之，而其所置而不論者又若將有時而論之也。夫若將有時而論之，則其所以為存萬世之防者，亦不可不謂之切至耳矣。蓋聖人之心至明至公，人之功罪得失固無所逃於其閒，而其抑揚取舍之際亦未嘗有所偏勝而相掩也。非可與權者，其孰能知之？曰：然則程子非與，彼與聖人之所存而不論者，曲加意焉，其所以微顯闡幽建立民彝之意至深遠矣。學者當熟考而深求之，未可以率然議也。友恭竊詳二子之問，子路曰：召忽死之，管仲不死，未仁乎？以召忽對管仲言之，是以召忽之死為是以疑仲不死難為非，故以為未仁也。子貢曰：不能。死又相之，既言不能死，復繼以又相之。是疑仲不特不能死，而又事殺其主之人，故亦以為非仁也。,GJTS-XXD,古今圖書集成·學行典,361
講學,敖惰讀者多以為疑，嘗欲於或問中補，數語以發之而未暇，大抵此本有一等人，上不至於可親愛畏敬，下不至於可賤惡哀矜，使人視之泛，然不入念慮者耳，然如此而猶以恐其有偏為戒，則豈真敖忽而忘之哉！己欲立而立人，己欲達而達人，欲立謂欲自立於世，立人謂扶持培植，使之有以自立也。欲達謂欲自遂其志，達人謂無遏塞沮抑，使之得以自達也。隱居求志，行義達道集注謂伊尹太公之流可當之是也，顏子所造所得，二賢恐無以過之而云亦庶乎此，下語輕重抑揚處，疑若於顏子少貶者，若云古之人有行之者，伊尹太公之流是也。若顏子可以當之矣，然隱而未見，又不幸蚤死，故夫子言然不知可否。當時正以事言非，論其德之淺深，然也語意之閒誠有如所論者，更俟詳之。,GJTS-XXD,古今圖書集成·學行典,302
講學,和篇拜賜甚寵，足見比來胸中，灑落如光風霽月氣象，但見屬之意甚過，而稱謂屢請不蒙改，更深不自安，自此萬望垂聽，乃荷厚愛，不然恐與來教，再拜而辭之，則不得復資勝己之益矣。千萬誠告，伏惟裁之，熹忽有編摩之命，出於意外即不敢當復聞闕，期尚遠足以逡巡引避，暫且拜受，然亦不敢久冒空名，旦夕便為計矣。但順之又未必以為是耳。又所諭縣庠事，前書已具稟矣。若如今者所諭，則事體尢重，須有傳道授業解惑之實乃能當之，不然則以縣職力微遽為此事，憲典譏訶恐有所不能免。耕老雖故舊食貧心極念之，然不敢贊兄為此也。必欲相見招，其一來為旬日之款，則不妨一書納上書中之說，只云老兄欲相見，它不敢及也。大抵講學難得的當，而應事接物尢難中節，向來見理自不分明，不得入德門戶，而汲汲為人，妄有談說，其失己誤，人非一事矣。,GJTS-XXD,古今圖書集成·學行典,340
講學,至善乃極則思是發用之機，君子為善，小人為惡，那事不從這上出，但君子約入裡面來，小人拖出外面去，故曰思者，聖功之本，而吉凶之機也。正當於此，謹之君子，所以貴慎獨也。聖人定之以中正仁義而主靜。所以主靜者，以其本靜，靜極而動，動極復靜。靜也者，物之終始也，萬物始乎靜、終乎靜，故聖人主靜。伊川先生曰動靜無端、陰陽無始，若如此則倚於一偏矣。動靜理均，但靜字勢重耳。此處更宜深玩之。動靜有終始，賓主方其動也。動為主，靜為賓，及其靜也，靜卻為主，動卻為賓。動極而靜，則動卻終、靜卻始。靜極復動，則動卻始、靜卻終，雖然方其動也，靜之理未嘗不存也。及其靜也,GJTS-XXD,古今圖書集成·學行典,270
講學,云儒釋之道本同末異，熹謂本同則末必不異，末異則本必不同，正如一木是一種之根，無緣卻生兩種之實。《來書》云夫子專言人事生理，而佛氏則兼人鬼生死而言之。熹按伯諫書中亦有此意，已於《答伯諫書》中論之矣。他日取觀可見鄙意，抑又有說焉。不知生死人鬼為一乎，為二乎，若以為一則專言人事生理者，其於死與鬼神固已兼之矣，不待兼之而後兼也。若須別作一頭項，窮究曉會則是始終幽明，卻有閒隔似此見處，竊恐未安。《來書》云夫子罕言之者正謂民不可使知恐聞之，而生惑，熹謂聖人於死生鬼神雖不切切言之，然於六經之言、格物誠意之方、天道性命之說，以至文為制度之閒、名器事物之小，莫非示人以始終幽明之理，蓋已無所不備，若於此講究分明而心得之，則仰觀俯察洞然，其無所疑矣。豈聞之而反有所惑耶？但人自不學，故聖人不能使之必知耳。非有所祕而不言也，今乃反謂聖人祕而不言，宜其惑於異說。而不知所止也。《來書》云賢士大夫因佛學見性，然後知夫子果有不傳之妙、《論語》之書非口耳所可傳授。,GJTS-XXD,古今圖書集成·學行典,420
講學,若以天地為主，則此性即自是天地閒一箇公共道理，更無人物，彼此之閒死生，古今之別，雖曰死而不亡，然非有我之得私矣。若以我為主，則只是於自己身上認得一箇精神魂魄、有知有覺之物，即便目為己性，把持作弄到死不肯放舍，謂之死而不亡，是乃私意之尢者尚何足與語死生之說、性命之理哉？,GJTS-XXD,古今圖書集成·學行典,134
講學,又恭敬二字，語孟之言多矣，如敬而無失、與人恭而有禮居處、恭執事、敬行己也，恭事上也、敬責難於君謂之恭，陳善閉邪謂之敬、伊川先生言發於外者謂之恭，有諸中者謂之敬，蓋恭敬只一理，表裡之言，以此解語孟之言似不契，莫是有輕重否？恭主容、敬主事，自學者而言則恭不如敬之力，自成德而言則敬不如恭之安。鬼神馮依此亦有理，莫見乎隱，莫顯乎微而已。此莫只是誠之不可揜感而遂通之意否？鬼神馮依之說，大概固然，然先生蓋難言之，亦不可不識其意也。窮神則無易矣。此言人能窮神則易之道在我矣，豈復別有易哉？乾是聖人道理，坤是賢人道理。乾是自然而然，坤便有用力處。論性不論氣，不備；論氣不論性，不明。論性不論氣則無以見生質之異，論氣不論性則無以見理義之同。兵法遠交近攻須是審行此道，蓋學者其知要高明，其行須切近，立則見其參於前所見者何事？竊謂言忠信行篤敬所主者，誠敬而已。所主者既誠敬，則所見者亦此理而無妄矣。故坐必如尸，立必如齊，此理未嘗不在前也。二說皆善。顏淵問仁，孔子告之以仁與禮，仁與禮果異乎？,GJTS-XXD,古今圖書集成·學行典,436
講學,又示諭頗為他慮，所牽不得一意，講習只得且將明白義理，澆灌涵養，令此義理之心常勝，便是緊切工夫，久之須得力也。又敬義之說甚善。然居敬窮理，二者不可偏廢，有所偏廢則德孤，而無所利矣。動靜，仁知之體，對下文樂壽為仁知之效而言，猶言其體段如此耳。非體用之謂也。,GJTS-XXD,古今圖書集成·學行典,126
講學,侯子論語抄畢，內上其閒誤字顯然者已輒為正之矣。但其語時有不瑩，豈其不長於文字而然耶？抑別有以也。頃在豫章見阜卿所傳語錄有尹和靖所稱，伊川語云侯師正議論只好隔壁聽，詳味此言，以驗此書，竊謂其學大抵明白勁正，而無深潛縝密沈浸醲郁之味，故於精微曲拆之際不免疏略，時有罅縫不得於言而求諸心，乃其所存有此氣象，非但文字之疵也。狂妄輒爾輕議前輩，可謂不韙，然亦講學之一端所不得避，不審高明，以為如何？人回卻望批誨，幸甚幸甚！,GJTS-XXD,古今圖書集成·學行典,206
講學,莫非至理，又何嫌疑之可避哉？若使先生全篇主意專用此說，則誠害理矣。《春秋》序兩處觀其語脈文勢，似熹所據之本，為是先天二字卷中論之已詳，莫無害於理否？理既無害文意，又協何為而不可從也？聖人之用下著心字語意方足，尤見親切主宰處，下文所謂得其意者是也。不能窺其用心則其用豈易言哉？故得其意然後能法其用，語序然也。其精微曲拆蓋有不苟然者矣。若謂用心非所以言聖人，則《孟子》、《易傳》中言聖人之用心者多矣，蓋人之用處無不是心，自聖人至於下愚，一也。,GJTS-XXD,古今圖書集成·學行典,219
講學,惟其所趨不謬於道，而志之不舍，是以卒有所聞，而其所聞必皆力行深造之所得，所以光明卓越直指本原，姑以語錄《論語》解之，屬詳考即可知矣。如《語解》中論子路有聞一章，可見其用力處也。龜山卻是天質粹美，得之平易，觀其立言亦可見妄論僭越，良犯不韙，然欲取正有道，不敢自隱其固陋耳。乞賜鐫諭可否？幸甚幸甚！至於不居其聖等說則又有所疑，亦不敢嘿併以請教，不居其聖，若以為謙辭，即與得無所得不類。今龜山既云非謙，而引此為比，則其意正合矣。上蔡於《語解》好古敏求章亦云其言則不居，其意則不讓矣，亦此意也。形色即是天性，非離形色別有天性，故以色即是空，明之龜山又於《語解》屢空處云大而化之則形色天性無二致也，無物不空矣。亦此意也。,GJTS-XXD,古今圖書集成·學行典,305
講學,然恐此類皆是假，彼以明此，非實以為此之理，即彼之說也所示王丈云天民大人不可分，如大聖神之不可優劣，熹竊意此等向上地位與學者今日立身處大故懸絕，故難遙度，今且以諸先生之言求之，則聖神固不可分，大與聖則不可不分，更以言語氣象揣度，則建可行于天下，而後行之語正己而物正者亦不得不異。且如伊尹曰吾豈若使是君為堯舜之君哉？使是民為堯舜之民哉？豈若于吾身親見之哉？又曰予將以斯道覺斯民也，非予覺之而誰也，此可謂達可行于天下而後行之矣。其于舜之恭己，正南面而已矣。如何哉？似此，恐未可謂不可分也。但其分難見，如顏子之未達一閒處，只是顏子自知耳。狂妄率爾肆意，及此伏惟高明，樂與人為善，必不罪而終，教之區區，下情不勝至望。又熹茲者累日侍行，得以親炙，竊惟道德純備，固非淺陋所能窺測，而于謙虛好問容受盡言之際，尤竊有感焉。蓋推是心，以往將天下之善皆歸之其，于任天下之重也何有？愚恐他日之事，常人所不能任者，閣下終不得而辭也。是以不勝拳拳，每以儒釋邪正之辨為說冀，或有助于萬分，而猶恐其未足于言也。請復陳之幸垂聽焉。,GJTS-XXD,古今圖書集成·學行典,448
講學,大抵近世言道，學者失于太高，讀書講義率常以徑易超絕、不歷階梯為快，而于其閒曲折精微正好玩索處例皆忽略厭棄，以為卑近瑣屑，不足留情，以故雖或多聞博識之士，其于天下之義理亦不能無所未盡，理既未盡則胸中不能無疑，乃不復反求諸。近顧惑于異端之說，益推而置諸溟漠不可測知之域，兀然終日味無義之語，以俟其廓然而一悟，殊不知物必格而後明，倫必察而後盡，彼既自謂廓然而一悟者，其于此猶懵然也。則亦何以悟為哉，又況俟之而未必可得，徒使人抱不決之疑，志分氣餒，虛度歲月而倀倀耳，曷若致一吾宗，循下學上達之序，口講心思，躬行力究，寧煩毋略，寧下毋高，寧淺毋深，寧拙毋巧，從容潛玩，存久漸明，眾理洞然，次第無隱，然後知夫大中至正之極，天理人事之全無不在是。,GJTS-XXD,古今圖書集成·學行典,316
講學,又別紙示及釋氏之說，前日正以疑晦未祛，故請其說，方虞僭越得罪于左右，不意貶損高明，與之酬酢如此，感戴亡已熹于釋氏之說蓋嘗師其人、尊其道，求之亦切至矣。然未能有得其後，以先生君子之教校夫先後緩急之序，於是暫置其說，而從事於吾學，其始蓋未嘗不一日往來于心也。以為俟卒究吾說，而後求之未為甚晚耳。非敢遽絀絕之也。而一二年來，心獨有所自安，雖未能即有諸己，然欲復求之外學以遂其初，心不可得矣。然則前輩於釋氏未能忘懷者，其心之所安蓋亦必有如此者，而或甚焉，則豈易以口舌爭哉？竊謂但當益進吾學，以求所安之是非，則彼之所以不安於吾儒之學，而必求諸釋氏，然後安者必有可得而言者矣。所安之是非既判，則所謂反易天常殄滅人類者論之亦可，不論亦可，固不即此以定取舍也。,GJTS-XXD,古今圖書集成·學行典,322
講學,未曾曉會，得便只如此打過，何況更要它，更將已曉會得處反復玩味？言外別見新意，決是有所不能矣。以此理會文字，只是悖理無一事做得到底，悠悠泛泛、半明半暗都不成次第，如何得有一箇、半箇？發憤忘食，索性理會，教十分透徹，少慰衰朽之望乎？《西銘後題》是去年未離家時所題，後來不能去得，然此是道理所繫我且直之，固不容有所避也。仁仲所說因書報及謾欲知耳，所云不必置辨，今時流俗例為此說，乃自是見道理不明，纔有此說，便有此說之害，如許行之並耕、白圭之治水，二十取一，若似今人所見，則孟子亦何用與之辨耶？《釋尊儀政和五禮》中，陳設、行事兩條中有自相牴牾處，不知曾見此失否。,GJTS-XXD,古今圖書集成·學行典,277
講學,宋陸九齡孩提知愛長知欽，古聖相傳只此心。大抵有基方築室，未聞無址忽成岑。留情傳註翻榛塞，著意精微轉陸沈。珍重友朋勤琢切，須知至樂在如今。涓流積至滄浪水，拳石崇成泰華岑。易簡工夫終久大，支離事業竟浮沈。欲知自下升高處，真偽須先辨只今。,GJTS-XXD,古今圖書集成·學行典,116
講學,朱熹德業風流夙所欽，別離三載更關心。便扶藜杖出寒谷，又枉藍輿度遠岑。舊學商量加邃密，新知培養轉深沈。卻愁說到無言處，不信人閒有古今。結屋幸容追舊觀，題名未許續遺編。青雲白石聊同趣，霽月光風更別傳。珍重箇中無限樂，諸郎莫若羨騰騫。三爵何妨奠蘋藻，一編詎敢議明誠。深源定自閒中得，妙用元從樂處生。莫問無窮菴外事，此心聊與此山盟。亹亹元運駛，林林群動爭。天道固如此，吾生安得寧。,GJTS-XXD,古今圖書集成·學行典,186
講學,體用兼該精粗不遺片言，貽後剖析，精義學者，可以易求之哉。四書之章句，字義之詳講，諸君固常誦習之矣。易有本義，詩有集傳，禮有經傳通，解史有通鑑綱目，文公之立教也。甚備先後天可格圖書之說，禮詩女學宗法之書，道學體統節目之，四篇異端似道似學之二辯，北溪之衛道也。尤嚴幸博取而熟復焉，未得也。則專精以究之，既得也。則篤實以守之庶乎，途轍不差，堂序可進以紹師門，傳宗之統以副邦侯，嚴祀之忱，顧不美歟。不然徇末流而本原之昧，課俗學而利祿之媒。瞻斯堂者，將有泚其顙矣，尚念之哉。皆對曰：敢不勉。遂書以授之，文公出處事具國史，北溪諱淳官主簿，行業詳於復齋陳公銘墓之文，茲不悉著。,GJTS-XXD,古今圖書集成·學行典,281
講學,昔令王之經世，必去害而稱制，明主觀其書可以效財成于萬事，昔賢臣之事，君有謀猷而必陳，明主觀其書可以示軌度于群倫，正朝之上法，宮之中非贊襄雅奧不足以興。嗜慾于清躬神麗之游，光明之處，非啟迪深厚不足以立，正事于古語。是故可以上文，可以立武，可以奉天地，可以為宗主，匪止玩其辭而釋其詁，可以觀道，可以對萬物，可以臨兆人不止，明其舊而知其新，臣初聞始元之間，儒風寖還待問之臣，賜以清閒，臣復觀永平之烈，經術未缺，群儒議前稱制，以決桑乾之后，來自幽陵束髮右衽斯文有承，雖則講習其文，已敞李唐之興賢君挺生。貞觀初治，開元既平，東壁群山儒宗墨卿侍從之臣官，有佳名在我太祖神武，披攘親駕，辟雍真儒，有光有赫。,GJTS-XXD,古今圖書集成·學行典,296
講學,即如郭明龍正域生平未嘗講學，生平不識東林，黃門謂與顧憲成開講東林，即此而觀他，可例推無亦黃門師生姻婭之間，涵濡浸灌之久于時局之說，不自覺其入之之深乎。不然何以二三年來，門戶去於人口，依然還作當年口吻耶。夫時局何為而攻東林也，方中涵相國未入相之前首，參之者吳嚴所亮也。既入相之後，首參之者，錢梅谷春也。故一時承迎相國者，皆以攻東林為職業，摧殘善人殘害國脈,GJTS-XXD,古今圖書集成·學行典,176
講學,馮從吾頃臣接邸報，見兵科都給事中朱童蒙一本。憲臣議開講學之壇等事，臣讀之不勝惶愧，竊惟世道之所以常治，而不亂者。惟恃此講學之一事。講學創自孔子而盛于孟子，故孟子以作春秋。闢楊墨為一治至孟子沒，而異端蜂起，列國紛爭，禍亂相尋，千有餘年，良可浩嘆。至宋儒出而始有以接孟氏之傳，然中興于宋，而禁于宋，是宋之不競以禁講之故，非以講之故也。,GJTS-XXD,古今圖書集成·學行典,165
講學,前人頃科臣朱童蒙以講學，論鄒元標馮從，吾已奉旨慰留，然此猶論其事耳，未病其人也。科臣郭允厚遂併，其人而詆訾之臣，竊以為過矣，二科臣之意似不在，講學而在于明歲之考察，恐鄒元標有所左右其袒，即允厚疏中猶自己言之，年來門戶釁興互為勝負。近當事者，劑量其閒人心稍平，臣與吏部尚書張問達，每論及此，未嘗不嘆息于前事之過，當而以今此計典，必以矯其失，一切歸于公平鄒元標，亦是如此。毋論人情多端，過生猜疑，必逐去鄒元標而後快也。鄒元標在皇祖朝，直聲振于朝野，三尺童子無不知其為忠臣，淹伏數十載，海內共惜。皇上拔之田閒任以九卿，足稱清朝盛舉，臣素不習鄒元標。近與周旋，其懇懇愛人之念，渾如赤子之心，絕無分毫。矜名負氣籠罩矯飾之態心，甚慕之。即或者謂居山已久，于世局尤所未諳。宅衷太虛于人言,GJTS-XXD,古今圖書集成·學行典,336
講學,《春明夢餘錄》：有明之初，各省俱有書院，自張江陵，當國始行，嚴禁江陵歿，復稍稍建置，一時著名者，徽州江右關中無錫，而四至天啟中京師，始有首善書院，然人不知各處書院，而統謂之東林，又不知東林所自始，而但借東林二字以為害，諸君子之名，目蓋東林，乃無錫書院名也。宋楊龜山先生所建，後廢。為僧寺顧涇陽先生，自吏部罷歸，購其地建陽明先生之祠，同志者，相與搆精舍，居焉。至甲辰冬始，與高忠憲數公開講，其中立為會，約以考亭白鹿洞，規為教。然躬與講席者，僅數人。時涇陽先生已辭，光祿之召不赴，於新進立朝諸公，漠無與也。適忠憲起為總憲風裁，大著疏發，御史崔呈秀之贓，呈秀遂父事，忠賢日嗾，忠賢曰：東林欲殺我。父子忠賢初，不知東林為何地，東林之人為何人，輒曰：東林殺我。既為楊左諸公交章劾璫璫益，信諸人之言不虛也。於是有憾於諸君子者，牽連羅織，以逢逆璫之惡。璫大獄慘動天地，遂首毀京師書院，而天下之書院，俱毀矣。及忠賢誅公，論明廢籍遺佚駸駸，登用適大言不慚之邊。臣僨轅敗事失志者，乘機搆釁。復倡黨說謂，庇護邊臣者，東林也。於是蒲州高邑大名，一時俱去。,GJTS-XXD,古今圖書集成·學行典,465
學思,舍是弗學而外求焉，則亦非聖賢之學矣，然而其要也，不出于仁義禮智之固有其見，諸物雖極萬變，亦未有出乎。父子夫婦君臣長幼朋友之外者也。故曰：聖人者，人倫之至而已。聖人至而我未至，故必學焉，求其所以至，則必思焉。且何以知聖人哉，于其言行而已矣。,GJTS-XXD,古今圖書集成·學行典,119
學思,象曰：兼山，艮，君子以思不出其位。上下皆山，故為兼山，此而并彼為兼，謂重復也。重艮之象也，君子觀艮止之象，而思安所止，不出其位也。位者所處之分也，萬事各有其所，得其所則止而安。若當行而止，當速而久，或過或不及，皆出其位也，況踰分非據乎。,GJTS-XXD,古今圖書集成·學行典,118
學思,易曰：憧憧往來，朋從爾思，子曰：天下何思何慮，天下同歸而殊塗，一致而百慮，天下何思何慮。此引咸九四爻辭，而釋之。言理本無二，而殊塗百慮，莫非自然，何以思慮為哉。必思而從，則所從者，亦狹矣。柴氏中行曰：言天地萬物，皆本於天理之自然，人當棄私欲而循天理也。所謂理，夫子之一貫，子思之誠，曾子之守約是也。同歸而殊塗，天下無二理也，一致而百慮，天下無二心也，致謂極致，明其所同歸，極其所一致，則天下雖塗殊慮百，無不應者，何以思慮為哉。日往則月來，月往則日來，日月相推而明生焉。寒往則暑來，暑往則寒來，寒暑相推而歲成焉。往者屈也。來者信也。屈信相感而利生焉。言往來屈信，皆感應自然之常理，加憧憧焉，則入於私矣，所以必思而後有從也。尺蠖之屈，以求信也。龍蛇之蟄，以存身也。精義入神，以致用也。利用安身，以崇德也。因言屈信，往來之理，而又推以言學，亦有自然之機也，精研其義，至於入神，屈之至也，然乃所以為出而致用之本，利其施用，無適不安。信之極也，然乃所以為入而崇德之資，內外交相，養互相發也。若稽古帝堯，曰：放勳。欽明文思，安安。思意思也，文著見，而思深遠也。慎厥身修，思永。思永則無淺近之謀。,GJTS-XXD,古今圖書集成·學行典,491
學思,思曰：睿思慮久，後睿自然生，若于一事上思未得，且別換一事思之，不可專守著這一事，蓋人之知識于這裡蔽著，雖強思亦不通也。思曰：睿睿作聖，致思如掘井，初有渾水，久後稍引動，得清者出來。人思慮始皆溷濁，久自明快。問如何是近思，曰：以類而推。義理有疑則濯，去舊見以來新意，心中有所開即便劄記，不思則還塞之矣。更須得朋友之助，一日閒朋友論著，則一日閒。意思差別，須日日如此，講論久則自覺進也。凡致思到說不得處，始復審思明辨，乃為善學也，若告子則到說不得處，遂已更不復求。學者當以論語孟子為本，論語孟子既治，則六經可不治而明矣。讀書者，當觀聖人所以作經之意，與聖人所以用心，與聖人所以至聖人，而吾之所以未至者，所以未得者，句句而求之，晝誦而味之，中夜而思之，平其心易其氣，闕其疑。則聖人之意見矣。,GJTS-XXD,古今圖書集成·學行典,342
學思,問何以窒其欲曰：思而已矣。學莫貴於思，惟思為能窒欲。或曰：思而不正，不足以窒慾適，所以害事，思無邪，如何。曰：思而不正，是亦慾而已矣，思其理之是非可否，則無不正矣。所謂收心正心，不是要得漠然無思念，只是要得常自惺覺，思所當思，而不悖于義理耳。物格知至者，應物雖從容然，臨事豈可不思，況未至此，又豈可不熟思耶。,GJTS-XXD,古今圖書集成·學行典,154
學思,當應事然，後思是事之理，當接物然，後思是物之理，則恐思之不豫，而無所及，若豫講之則又陷于所謂出位，而思念慮紛擾之病，用力之久，必有說以處此矣。,GJTS-XXD,古今圖書集成·學行典,71
學思,所當知雖千思萬慮可也。若人欲之，萌即當斬去，在自知之耳。人心虛靈無槁木死灰，不思之理，要當精於可思慮處。臨川吳氏曰：常人非無思而不見其有得，何也。不思其則是謂妄思，惡有妄思而可以有得者哉。思必於其則，而後為思之，正則必於其得而後為思之，成則也者，帝之衷民之彝性分，所固有事理之當然也。稽諸夫子之言，無邪其綱，九思其目也。無邪者，心之則曰明曰聰曰溫曰恭曰忠曰敬者，視聽色貌言事之，則思之，思之其有不得之者乎。,GJTS-XXD,古今圖書集成·學行典,203
學思,來書云師云：繫言何思何慮，是言所思所慮，只是天理，更無別思別慮耳。非謂無思無慮也，心之本體即是天理，有何可思慮。得學者用功，雖千思萬慮只是要復他本體，不是以私意去安排思索，出來若安排思索，便是自私用智矣，學之弊，大率非沈空守寂，則安排思索，得辛壬之歲，著前一病，近又著後一病，但思索，亦是良知發用，其與思意安排者，何所取。別恐認賊作子，惑而不知也。思曰：睿睿作聖，心之官則思，思則得之，思其可少乎。沈空守寂與安排思索，正是自私用智，其為喪失良知一也。良知是天理之昭，明靈覺處，故良知即是天理，思是良知之發用，若是良知發用之思，則所思莫非天理矣，良知發用之思，自然明白簡易，良知亦自能知得，若是私意安排之思，自是紛紜勞擾，良知亦自會分別得，蓋思之是非邪，正良知無有，不自知者，所以認賊作子，正為致知之學，不明不知，在良知上體認之耳。,GJTS-XXD,古今圖書集成·學行典,365
學思,乃欲截然不思者，竊以孔子曰：吾嘗終日不食，終夜不寢以思。亦將謂孔子過而暴其氣乎。以愚推之，惟思而外于良知，乃謂之過，若念念在良知上體認，即如孔子終日終夜以思，亦不為過，不外良知，即是何思何慮，尚何過哉云云。過思亦是暴氣，此語說得亦是。若遂欲截然不思，卻是因噎而廢食者也，來書謂思而外于良知，乃謂之過若念念在良知上體認，即終日終夜以思亦不為過，不外良知即是，何思何慮此語，甚得鄙意，孔子所謂吾嘗終日不食終夜不寢以思，無益不如學也。者，聖人未必然，乃是指出徒思而不學之病，以誨人耳。若徒思而不學，安得不謂之過思與。,GJTS-XXD,古今圖書集成·學行典,255
學思,《宋史‧張載傳》：載屏居南山下，終日危坐一室，左右簡編，俯而讀，仰而思，有得則識之，或中夜起坐，取燭以書。其志道精思，未始須臾息，亦未嘗須臾忘也。《張洽傳》：洽從朱熹學。嘗取管子所謂思之思之，又重思之，思之不通，神鬼將通之之語，以為窮理之要。《張栻傳》：栻，自幼學，所教莫非仁義忠孝之實。長師胡宏，宏一見，即以孔門論仁親切之旨告之。栻退而思，若有得焉。《黃榦傳》：榦受業朱熹自見熹。夜不設榻，不解帶，少倦則微坐，一倚或至達曙。熹語人曰：直卿志堅思苦,GJTS-XXD,古今圖書集成·學行典,224
學思,惟學半，念終始典于學，厥德修罔覺。教也言，教人居學之半，蓋道積厥躬者，體之立學於人者，用之行兼體用，合內外而後聖學，可全也。始之自學，學也。終之教人亦學也。一念終始，常在於學，無少閒斷則德之所修，有不知其然而然者矣。陳氏雅言曰：能自學而不能教人。則是能成己，而不能成物，能明德而不能新民，非學之全也，必始之自學。念念不忘，常在於學，終之教人，亦念念不忘，常在於學，此為學之極功也。取於人者，為人所取法也，取人者，人不來而我引取之也。來學往教即其事也。,GJTS-XXD,古今圖書集成·學行典,225
學思,太傅審父子君臣之道以示之，少傅奉世子，以觀太傅之德行而審喻之，太傅在前，少傅在後，入則有保，出則有師，是以教喻而德成也。師也者，教之以事，而喻諸德者也。保也者，慎其身以輔翼之，而歸諸道者也。記曰：虞，夏，商，周，有師保，有疑丞，設四輔，及三公，不必備，唯其人，語使能也。嚴陵方氏曰：禮樂者，教之之道也。苟非教之之人，則道不虛行。故立太傅少傅以養之，養之將以成其才，故也。內則父子,GJTS-XXD,古今圖書集成·學行典,189
學思,外則君臣，人之大倫也。教養之道，欲其知此而已，保則親也。故入則有保師，則正也。故出則有師，然分而言之，固如此。合而言之，則左右前後，出入起居，師也傅也保也，未嘗不在焉。君子曰：德，德成而教尊，教尊而官正，官正而國治，君之謂也。馬氏曰：官正以言其近，國治以言其遠。夫德之所成者，眾矣。而獨言君者，蓋有德而無位，則教未必尊，官未必正，國未必治也。有君德而有君位，然後可以及此也。,GJTS-XXD,古今圖書集成·學行典,187
學思,學然後知不足，教然後知困。知不足，然後能自反也；知困，然後能自強也。故曰：教學相長也。馬氏曰：能自強而興之則進於學矣，是以教長，學也自反而得之，則優於教矣。是以學長教也。古之教者，家有塾，黨有庠，術有序，國有學，比年入學，中年考校，一年視離經辨志，三年視敬業樂群，五年視博習親師，七年視論學取友，謂之小成，九年知類通達，強立而不反，謂之大成。朱子曰：辨志者，自能分別其心所趨，向如為善為利為君子為小人也。敬業者，專心致志，以事其業也。樂群者樂於取益以輔其仁也，博習者，積累精專次第而遍也。親師者，道同德合愛敬兼盡也。論學者，知言而能論學之是非，取友者，知人而能識人之賢否也。知類通，達聞一知十能觸類而貫通也，強立不反知止有定，而物不能移也。臨川吳氏曰：考校者謂九年大成，以前每閒一歲教者，察視其學業之進，何如。大比者，謂九年大成之後,GJTS-XXD,古今圖書集成·學行典,366
學思,豫者先事之謂時者，不先不後之期也，陵踰犯也，節如節候之節，禮有禮節，樂有樂節，人有長幼之節，皆言分限，所在不陵節而施謂，不教幼者以長者之業也，相觀而善，如稱甲之善，則乙者觀而效之，乙有善可稱，甲亦如之，孫以順言，摩以相厲，而進為言也。發然後禁，則扞格而不勝；時過然後學，則勤苦而難成；雜施而不孫，則壞亂而不修；獨學而無友，則孤陋而寡聞；燕朋逆其師；燕辟廢其學，此六者，教之所由廢也。永嘉戴氏曰：發然後禁，非不禁也。特禁之不得其要爾，時過然後學，非不學也，特學之不得其道爾。雜施而不遜，則固嘗施之矣，施之不得其統猶，不施也。獨學則固嘗自學矣，而無其友猶不學也。燕朋謂昵，於朋比燕辟，謂昵於敖辟，昵於朋比，則人自為學不顧其師，昵於敖辟則自以為是不力於學，教之不行，由此其故也。君子既知教之所由興，又知教之所由廢，然後可以為人師也。故君子之教喻也。道而弗牽，強而弗抑，開而弗達，道而弗牽則和，強而弗抑則易，開而弗達則思，和易以思，可謂善喻矣。,GJTS-XXD,古今圖書集成·學行典,418
學思,理勝義立則位尊矣，王公大人弗敢驕也，上至於天子，朝之而不慚，凡遇合也，合不可必，遺理釋義以要不可必，而欲人之尊之也，不亦難乎。故師必勝理行義然後尊。曾子曰：君子行於道路，其有父者可知也，其有師者可知也。夫無父而無師者，餘若夫何哉。此言事師之猶事父也。曾點使曾參，過期而不至，人皆見曾點曰：無乃畏耶。曾點曰：彼雖畏，我存，夫安敢畏。孔子畏於匡，顏淵後，孔子曰：吾以汝為死矣。顏淵曰：子在，回何敢死。顏回之於孔子也，猶曾參之事父也。古之賢者，與其尊師若此，故師盡智竭道以教。,GJTS-XXD,古今圖書集成·學行典,235
學思,伊川易傳曰：君子雖不在位，然以人觀其德用為儀法，故當自慎，省觀其所生常不失於君子，則人不失所望而化之矣，不可以不在於位，故安然放意，無所事也。聖人之道如天然與眾人之識，甚殊邈也，門人弟子既親炙而後益知其高遠，既若不可及，則趨望之心怠矣。故聖人之教，常俯而就之事，上臨喪不敢不勉，君子之常行不困於酒，尤其近也。而以己處之者，不獨使夫資之下者，勉思企及而才之，高者亦不敢易乎，近矣。明道先生曰：憂子弟之輕俊者，只教以經學念書，不得令作文字。子弟凡百玩好皆奪志，至於書札於儒者，事最近然，一向好著亦自喪志，如王虞顏柳輩，誠為好人則有之，曾見有善書者，知道否，平生精力一用於此，非惟徒廢時日，於道便有妨處，足知喪志也。胡安定在湖州置治道齋，學者有欲明治道者，講之於中。如治民治兵水利算數之類，嘗言劉彝善治水利，後累為政，皆興水利有功。凡立言欲涵蓄意思，不使知德者，厭無德者惑。教人未見意趣，必不樂。學欲且教之歌舞，如古詩三百篇，皆古人作之，如關雎之類。,GJTS-XXD,古今圖書集成·學行典,422
學思,之不及也。自秦漢以來，講學不明。世之人君，固有因其才智做得功業，然無人知明德、新民之事。君道閒有得其一二，而師道則絕無矣。聖人教人，大概只是說孝弟忠信日用常行底話。人能就上面做將去，則心之放者自收，性之昏者自著。如心、性等字，到子思孟子方說得詳。聖教於節文處描畫出這樣子，令人依本子去學。譬如小兒學書，其始如何便寫得好。須是一筆一畫都依他底，久久自然好去。孟子所謂集義，只是一箇是字；孔子所謂思無邪，只是一箇正字。不是便非，不正便邪。聖賢教人，只是求箇是底道理。如舜命夔教冑子，亦只是說箇寬而栗，柔而立之法，教人不失其中和之德而已，初未有許多道理。所謂民可使由之，不可使知之,GJTS-XXD,古今圖書集成·學行典,287
學思,方可就上面欠闕處告語之。如子貢亦不是許多時只教他多學，使他枉做工夫，直到後來方傳以此祕妙。正是待他多學之功到了，可以言此耳。聖人教人有定本。舜使契為司徒，教以人倫：父子有親，君臣有義，夫婦有別，長幼有序，朋友有信。夫子對顏淵曰：克己復禮為仁。非禮勿視，非禮勿聽，非禮勿言，非禮勿動。皆是定本。克己復禮，雖止是教顏子如此說，然所以教他人，亦未嘗不是克己復禮的道理。孔門教人甚寬，今日理會些子，明日又理會些子，久則自貫通。如耕荒田，今日耕些子，明日又耕些子，久則自周匝。雖有不到處，亦不出這理。教導後進，須是嚴毅。然亦須有以興起開發之，方得。只恁嚴，徒拘束之，亦不濟事。,GJTS-XXD,古今圖書集成·學行典,283
學思,蓋聞君子之學，以誠其身非直為觀，聽之美而已。古之君子，以是行之。其身而推之，以教其子弟莫不由此，此其風俗。所以淳厚而德業，所以崇高也。近世之俗，不然。自父兄所以教其子弟，固已使之假手成文，以欺，罔有司矣。新學小生自為兒童時，習見其父兄之誨，如此因恬不以為愧，而安受其空虛無實之名，內以傲其父兄，外以驕其閭里，終身不知自力，以至卒就小人之歸者，未必不由此也。故今勸諭。縣之父兄有愛其子弟之心者，其為求明師良友使之究義理之指，歸而習。為孝弟馴謹之行，以誠其身而已。祿爵之不至，名譽之不聞，非所憂也。何必汲汲使之俯心下首，務欲因人成事，以幸一朝之得，而貽終己之羞哉。,GJTS-XXD,古今圖書集成·學行典,280
學思,大抵好高欲速，學者之通患，而為此說者，立論高而用功省。適有以投其隙，是以聞其說者，欣然從之。唯恐不及，往往遺棄事物，脫略章句而相與馳，逐於虛曠冥漢之中，其實學禪之不至者，而自托於吾學以少，避其名耳。道學不明，變怪百出，以欺世眩俗。後生之有志者，為所引取，陷於邪妄，而不自知深可悼懼也，擇之既從其招致，要當有以開之，使決然無惑於彼，乃為不負其相向之意，然擇之，向來亦頗有好奇自是之弊，今更當虛心下意，向平實處加潛翫浸灌之功，不令小有自主張之意，則自益益人之功，庶乎其兩進矣。,GJTS-XXD,古今圖書集成·學行典,236
學思,持養斂藏之誨，敢不服，膺然有所不得已者，世衰道微邪。詖交作其他紛紛者，固所不論而賢。如吾伯恭者，亦尚安於習熟見聞之地，見人之詭經誣聖肆為異說，而不甚以為非，則如某者，誠亦何心，安於獨善，而不為極言覈論，以曉一世之昏昏也，使世有任其責者，某亦何苦而嘵嘵，若是耶。設使顏子之時，上無孔子，則彼其所以明道而救世者，亦必有道決不退然，安坐陋巷之中，以獨善其身而已，故孟子言禹稷顏子易地，則皆然惟孟子見此道理。如揚子雲之徒，蓋未免將顏子只作箇塊然自守底好人，看若近世則又甚焉，其所論顏子者，幾於釋老之空寂矣，某竊謂學者，固當學顏子者，如克己復禮不遷，怒不貳，過不伐，善施勞之類，造次顛沛所不可忘，但亦須審時措之，宜使體用兼舉，無所偏廢。乃為盡善，若用有所不同，則所謂體者，乃是塊然死物而已，豈真所謂體哉，觀伊川先生十八歲時，上書所論，顏子武侯所以不同，與上蔡論韶武異處，便見聖賢之心，無些私意，只是畏天命循天理而已，此義與近世論，內修外攘之說者，亦相貫。夫吾之所以自治者，雖或有所未足然，豈可以是而遂廢，其討賊之心哉。,GJTS-XXD,古今圖書集成·學行典,454
學思,王氏得政，知俗學不知道之弊，而不知其學未足以知道，於是以老釋之，似亂周孔之實，雖新學制頒經義黜詩賦，而學者之弊，反有甚於前日。建炎中，興程氏之言復出學者，又不考其始終本末之序，而爭為妄意躐等之說，以相高。是以學者雖多，而風俗之美終亦不迨，於嘉祐治平之前，而況欲其有以發明於先王之道乎。,GJTS-XXD,古今圖書集成·學行典,142
學思,某卻不慮此，但恐來學者，皆只是如此而為教者，俯就太過略不審，其所自則悔吝譏彈將有所不免矣，況其流弊無窮不止，為一時之害，道之興喪，實將繫焉，願明者之熟慮之也。又孟子言不屑之教誨，是亦教誨之，蓋為不屑之，教誨已是絕之而不復教誨，然其所以警之者，亦不為不至。故曰,GJTS-XXD,古今圖書集成·學行典,129
教學,和靖尹氏曰：固是初學之人，豈可便說與十分底話，然亦不可以逆料其才之不可，而不以盡告，只看他志趣所向，氣質如何，隨量而得也，如陳希夷之於錢若水，是因其氣質志趣以教之，非謂其才不可也，如公孫丑萬章之徒，不是不信孟子，豈不願為聖人，亦豈其才之不可，只為他見得未如孟子，又志趣不同氣質，或異所見膚淺，便差七差八謂告之者，其言太高，若不可及，大率人未有箇入處便語以高者大者，徒令驚疑以止其進學之心，固非善教者，然謂其才不可而不以告之，得為善教與如公孫丑。,GJTS-XXD,古今圖書集成·學行典,222
教學,臣按孟子此章言，父兄之於子弟，必當有以教養之，然國家之於臣下，師儒之於子弟，亦莫不然，苟不能養之而棄絕之，則其閒之相去，其與父兄之於不中不才子弟何異哉。孟子曰：仁，人心也；義，人路也。舍其路而不由，放其心而不知求，哀哉。人有雞犬放，則知求之；有放心，而不知求。學問之道無他，求其放心而已矣。程頤曰：心至重雞犬至輕，雞犬放則知求之心，放則不知求，豈愛其至輕而忘其至重哉，弗思而已矣。聖賢千言萬語，只是欲人將已放之心約之，使反復入身來自能尋向上去，下學而上達也。朱熹曰：仁者心之德，程子所謂心如穀種，仁則其生之性是也。然但謂之仁，則人不知其切於己，故反而名之曰：人心則可見其為此身，酬酢萬變之主而不可須臾失矣。,GJTS-XXD,古今圖書集成·學行典,303
教學,學者學為聖賢也，聖賢曷為而可至哉，求之吾身而已，求之吾身，其則蓋不遠心之所同，然者人所固有也，學者亦存此而已，存乎。此則聖賢之門牆，可漸而入也，規矩所以為方圓，大匠誨人使之用規矩而已。至於巧則非大匠之所能誨，存乎。其人焉然巧固不外乎，規矩也。學者之於道，其為有漸其進，有序自灑掃應對，至於禮儀之三百，威儀之三千，猶木之有規矩也，亦循乎此而已。至於形而上之之理，則在其人所得何如。形而上者，固不外乎灑掃應對之閒也。舍是以求道，是猶舍規矩以求巧也，此章所舉二端，教人者與受教於人者，皆不可以不知。臣按此章言施教受教之法，朱熹謂師舍是則無以教弟子，舍是則無以學，張栻謂教人者，與受教於人者，皆不可不知。孟子曰：教亦多術矣，予不屑之教誨也者，是亦教誨之而已矣。朱熹曰：多術言非一端屑潔也，不以其人為潔而拒絕之，所謂不屑之教誨也，其人若能感此退自修省，則是亦我教誨之也。尹焞曰：言或抑或揚或與或不與，各因其才而篤之，無非教也。,GJTS-XXD,古今圖書集成·學行典,408
教學,成德如孔子之於冉閔達材，如孔子之於由賜就所問而答之，若孔孟之於樊遲萬章也，私竊也，淑善也，艾治也，人或不能及門受業，但聞君子之道於人，而竊以善治其身，是亦君子教誨之所及，若孔孟之於陳亢夷之是也。孟子亦曰：予未得為孔子徒也，予私淑諸人也。聖賢施教各因其材，小以成小，大以成大，無棄人也。張栻曰：記曰，當其可之謂時，所謂有如時雨之化者也，言如時雨之造化，萬物也。今夫物之萌者，欲發甲者，欲拆於是時也，而雨及之，則皆得以遂矣。蓋不先不後，當其可而適與之會，無待於彼之求也。君子之教，其察之精矣。於其告之得之者，如物之被時雨焉。其於欲達未達之閒,GJTS-XXD,古今圖書集成·學行典,268
教學,又曰：聖希天，賢希聖，士希賢，伊尹顏淵大賢也，伊尹恥其君不為堯舜一，夫不得其所若撻於市，顏淵不遷怒不貳過，三月不違仁，志伊尹之所志學顏子之所學，過則聖及，則賢不及，則亦不失令名。朱熹曰：三者隨其用之淺深以為所至之近遠，不失令名以其有為之實也。胡宏曰：周子患人以發策，決科榮身，肥家希世，取寵為事也。故曰：志伊尹之所志，患人以廣聞，見工文辭矜智能慕空寂為事也。故曰：學顏子之所學。又曰：聖人之道入乎耳，存乎心，蘊之為德行，行之為事業，彼以文辭而已者，陋矣。程頤曰：聖賢之言，不得已也。蓋有是言則是理明，無是言則天下之理有闕焉，如彼耒耜陶冶之器一不制，則生人之道有不足矣，聖賢之言，雖欲已得乎，然其包函盡天下之理亦甚約也，後之人始執卷，則以文章為先，而其所為動多於聖人，然有之無所補，無之無所缺，乃無用之贅言也。而止於贅而已，既不得其要，則離真失正反害於道，必矣。朱熹曰：古之聖賢，其文可謂盛矣，然初豈有意學為如是之文哉。,GJTS-XXD,古今圖書集成·學行典,409
教學,是則差也，故當撮其要指而明之居敬，以立其本，窮理以致，其知克己以滅其私，存誠以致其實，以是四者，而存諸心則千聖萬賢所以傳道，而教人者，不越乎此矣。臣按道學之傳，起自堯舜，而備於孔子至孟子沒。中絕者，千有餘年，有宋周子始復，開其端闡，而明之者，二程。緒而成之者，朱子也。朱門高第弟子親得其真傳者，勉齋黃氏一人，其在朱門亦猶。孔門之有曾子焉，其得之口傳心授者，最為親切，故其總敘聖賢道統，所以傳授者，真而的詳而明，有非諸儒所及者，至其篇末，又撮其要指，而明之所謂居敬以立其本，窮理以致其知，克己以滅其私，存誠以致其實，所以發明聖賢傳道之要指示學者。入道之方無餘蘊矣，臣謹剟六經諸子之言，有及於道與學，而可以成教於天下者，備載於篇而終之，以黃氏斯言蓋摘出前人傳授之實，以為後人敦學之準，使之知所嚮方云。<學行典教學部藝文>,GJTS-XXD,古今圖書集成·學行典,358
教學,胡連學以道尊禮，為教首事克師古人焉，生惑眷言彼甲惟德潤身，敦詩閱禮，奉守先王之訓，博聞強識能為君子之儒，是以生徒駿奔負笈雲集橫經紛其滿席執禮爛其盈門，故能春秋匪懈享祀不忒，教冑子之威儀，陳鄉人之揖遜，登以素器射從薄物，稽諸匏葉有若蘩蘋桑弧，不類於桃弧兔首，豈齊於貍首同劉昆之故事，習俎豆於私室異祭遵之前式，陳禮容於軍旅，古則無議今亦何傷，徒小有言責其行禮，欲崇北海之術，謹遵東觀之詞。,GJTS-XXD,古今圖書集成·學行典,192
教學,及周之衰，賢聖之君不作學校之政，不修教化陵夷，風俗頹敗，時則有若孔子之聖而不得君師之位，以行其政教，於是獨取先王之法誦而傳之，以詔後世。若曲禮少儀，內則弟子職諸篇固小學之支流餘裔，而此篇者則因小學之成功以著大學之明法，外有以極其規模之大而內有以盡其節目之詳者也，三千之徒，蓋莫不聞其說，而曾氏之傳獨得其宗，於是作為傳義以發其意，及孟子沒而其傳焉，則其書雖存而知者鮮矣，自是以來俗儒記誦詞章之習，其功倍於小學，而無用異端。虛無寂滅之教，其高過於大學，而無實其他權謀術數一切以就功名之說，與夫百家眾技之流，所以惑世誣民充塞仁義者，又紛然雜出乎其閒，使其君子不幸而不得聞大道之要，其小人不幸而不得蒙至治之澤，晦盲否塞反覆沈痼以及五季之衰，而壞亂極矣。天運循環無往不復，宋德隆盛治教休明，於是河南程氏兩夫子出而有以接乎孟氏之傳，實始尊信此篇而表章之，既又為之次其簡篇發其歸趣，然後古者大學教人之法聖經賢傳之指，燦然復明於世。,GJTS-XXD,古今圖書集成·學行典,408
教學,余不敢自恕，但當自警，然見近時教童蒙者，語孟句讀，亦多舛錯，教作文者，只謄公本蔑有新功誤人子弟，寧逃陰譴甚，而花街柳陌師生同遊嗜利下流靡所不至，其閒有不孝不悌不友不恭，曾未聞一言糾其過，徒於小廉曲謹腐爛時文以此稱功，盍亦即赴省，士子事思之前輩，謂不究心教導，所得束脩與受贓同此言甚當。,GJTS-XXD,古今圖書集成·學行典,142
求師,獨發憤行之。既成禮，明日造朝，至外廷，薦笏，言於卿士曰：某子冠畢。應之者咸憮然。京兆尹鄭叔則怫然曳笏卻立曰：何預我耶。廷中皆大笑。天下不以非鄭尹而怏孫子，何哉。獨為所不為也。今之命師者，大類此。吾子行厚而辭深，凡所作，皆恢恢然有古人形貌。雖僕敢為師，亦何所增加也。假而以僕年先吾子，聞道著書之日不後，誠欲往來言所聞，則僕固願悉陳中所得者。吾子苟自擇之，取某事、去某事，則可矣；若定是非以教吾子，僕才不足，而又畏前所陳者，其為不敢也決矣。吾子前所欲見吾文，既悉以陳之，非以耀明於子，聊欲以觀子氣色誠好惡何如也。今書來，言者皆大過，吾子誠非佞譽誣諛之徒，直見愛甚故然耳。始吾幼且少，為文章以辭為工。及長，乃知文者以明道，是故不苟為炳炳烺烺、務采色、夸聲音而以為能也。凡吾所陳，皆自謂近道，而不知道之果近乎遠乎。吾子好道而可吾文，或者其于道不遠矣。,GJTS-XXD,古今圖書集成·學行典,371
求師,前人二十五日，某白馮翊嚴生足下得生書言為師之說怪僕所作師友箴，與答韋中立書，欲變僕不為師之志，屈己為弟子。凡僕所為二文，其卒果不異。僕之所避者，名也。所憂者其實也。實不可一日忘，僕聊歌以為箴，行且求中，以益己，慄慄不敢暇，又不敢自謂有可師乎，人者耳若乃名者，方為薄世笑罵，僕脆怯尤不足當也，內不足為外不足當眾口，雖懇懇見迫，其若吾子何實之要。二文中皆是也，吾子其詳讀之，僕見解不出此，吾子所云仲尼之說，豈易邪。,GJTS-XXD,古今圖書集成·學行典,205
求師,苟患其少無如，廣師而立學續其，所不長擢其所未高，使知其所以為治而識所以救亂，然後名聞而實取之，則庶矣天下之師，絕久矣。今之名師者徒使組刺章句希望科第而已，昔者子路使子羔為費宰。子曰：賊夫人之子，今賊人者，皆是。是皆取戾於孔子者也，惡得為人師。,GJTS-XXD,古今圖書集成·學行典,121
求師,陳文蔚衛公孫朝問於子貢曰：仲尼焉學。子貢對以夫子焉，不學而亦何嘗師之，有此聖人事也。學者所宜取法，蓋德無常師，主善為師，善之所在師之所在也。求師固當爾取友，亦然。孟子曰：一鄉之善士斯友一鄉之善士，一國之善士斯友一國之善士，天下之善士斯友天下之善士，蓋所期者大，則所取者廣，所取者廣則終之所成就者，亦不凡理勢然耳。希顏周君復久從予游，志之確而力之勤，予深望焉，今將去鄉邦而游帝里，帝里人才所萃之地，宗諭葉兄師門高弟方官於彼，希顏之至也。當首見之處之，既久，當日近之然葉之門，豈無從游之士，又豈無交游之友，又當從而薰炙之，庶幾見聞益廣，講切益精，器業益充，而有以壽師門之脈，豈細事哉，予方離群索居，無所開益，幸有以觀其光大云爾，希顏其無忽。,GJTS-XXD,古今圖書集成·學行典,318
求師,夫技藝之不習，不過乏衣食舉業之，不習不過，無官爵己之性分，有所蔽悖是不得為人矣，人顧明彼而暗此也，可不大哀乎，往時僕與王寅之劉景素同遊太學，每季考寅之恆居，景素前列，然寅之自以為講貫不及，景素一旦執弟子禮，師之僕，每嘆服以為如寅之者，真可謂毫傑之士，使寅之易此心，以求道，亦何聖賢之不可及，然而寅之能於彼，不能於此也。,GJTS-XXD,古今圖書集成·學行典,159
求師,三年而後返，當其生也，其門人辟君離父母，比而遊於列，辟之邦顛躓困厄而不悔，及其卒也，而各以其所得，守其說而不變。曰：吾師云爾，又百世而其裔。弟子曰：吾師之師云爾，雖然孔子不師老聃郯子，孔子非無師也。而不稱師。曰：聞之某某而已。故曰：心喪不言服明無制也。言心由心別也，故陳相倍良而學許行倍也。若許行之徒倍行而學，孟子非倍矣，受墨而之師楊也，受楊而之師儒也，受佛老而之師吾道也，皆非倍也。鄭元業成而辭馬融，融欲追殺之，元疑其追也，而以厭勝免融，以卜免。,GJTS-XXD,古今圖書集成·學行典,224
求師,元而弗追也，是何師弟子哉，逄蒙學射於羿，思天下唯羿為愈己，於是殺羿，飛衛之得紀昌也，荀卿之得李斯也，天下以為戒矣。故曰：其師也以道其喪也，以心天下有道而師者有業。而師者，有利而師者道。而師者道成則君親之，孔子是也，從一者也，孔子之不師其師，以無常也。業而師者，業成則長之去。君親閒矣，利而師者何居。嗚呼，天下之不相師利者，寡也。,GJTS-XXD,古今圖書集成·學行典,164
求師,今夫士之及髫而受書也，其為親者曰：師苟貴吾子足矣。無論道也，其為師者曰：自行束修以上，未嘗無誨焉。余以糊其口於四方，何道之授受也。弟子得執其利權以進退，其師庚而甲，辛而乙。曰：業此而晦者，業彼而顯者，唯弟子之利而已。猶未也，其達而先者，得執其利權以招要。其弟子曰：吾門士，吾能榮重之。弟子亦唯曰：吾利吾師而已。朝而甲暮而乙，闤闠其門牆而爭賂焉，噫吁是何君親之多也，猶未也。庠序行而世之以利蒞，諸生者科舉行而世之以利進，諸生者皆偃然，而居師彼所謂進諸生者，古所稱座主也。辟之則為舉主吏之，則為府主進之，則為座主其義一也。其所傳何道授何業也，噫吁是何君親之多也，彼其執弟子者，固已謬矣。然猶諉之曰：厚至偃然而居師者，何也。私天子之公法而身之私，天子之公人而弟子之易。曰：渙其群此非，所謂群乎，乃至欲以區區一第而籠賢者，亦淺矣。聞之先臣霍公韜者，舉南宮第一，然不為座主稱，門生既知舉亦謝諸生，不相通曰：吾以矯夫世之無恥者。嗚呼，如霍公者知師者也。,GJTS-XXD,古今圖書集成·學行典,420
求師,《商書‧仲虺之誥》能自得師者王。隆師好問，則德尊而業廣，自得師者真知己之不足，人之有餘委心聽順而無拂逆之謂也。德無常師，主善為師。,GJTS-XXD,古今圖書集成·學行典,65
求師,宦學事師，非禮不親。仕與學皆有師，事師所以明道也，而非禮則不相親愛。又從于先生，不越路而與人言，遭先生于道，趨而進，正立拱手，先生與之言則對，不與之言則趨而退。先生者，父兄之稱有德齒可為人師者，猶父兄也，故亦稱先生以師為父兄，則學者自比于子弟，故稱弟子。又侍坐于先生，先生問焉，終則對。問終而後對，欲盡聞所問之旨，且不敢雜亂，尊者之言也。請業則起，請益則起。請業者，求當習之事。請益者，再問未盡之蘊，起所以致敬也。父召無諾，先生召無諾，唯而起。父以恩，師以道，故所敬同。呂氏曰：諾者，許而未行也。十年，出就外傅。外傅，教學之師也。,GJTS-XXD,古今圖書集成·學行典,265
求師,司徒，四曰聯師儒。鄭康成曰：師儒鄉里教以道藝者。劉執中曰：百家為族，則同其族室有儒以教之，五族為黨則同其黨，庠有師以範之。少小同其師儒，長立同其道藝，情親義合亦有安之而不忍去。孫氏曰：先王之於民隆師儒之教，而不具學校之制非故略之也，亦有所不必具也，周之建國固嘗為之學矣，然所合者國子弟而已。後之作王制者，曰：國之俊選，皆造焉，質之周官無明文不知果預乎，其閒否耶。借使得與冑子並進不過已興於鄉者，惟州長有所謂州序，黨正飲酒於序以正齒位不指，州而言疑黨亦自為序，然皆不載制度之詳，豈非州黨之閒切磋琢磨之地相會，以時相先以禮本無法制之可言，即如使，後世群天下之士，於學廩之有食。然後為教養之盛，則浮薄囂競之風，已熾於斯時矣，奚取長育人材之道哉。,GJTS-XXD,古今圖書集成·學行典,319
求師,卑師者不聽。師操不化不聽之術而以彊教之，欲道之行、身之尊也，不亦遠乎。學者處不化不聽之勢，而以自行，欲名之顯、身之安也，是懷腐而欲香也，是入水而惡濡也。凡說者，兌之也，非說之也。今世之說者，多弗能兌，而反說之。夫弗能兌而反說，是拯溺而硾之以石也，是救病而飲之以菫也，使世益亂；不肖主重惑者，從此生矣。故為師之務，在於勝理，在於行義。,GJTS-XXD,古今圖書集成·學行典,166
求師,不能教者：志氣不和，取舍數變，固無恆心，若晏陰喜怒無處；言談日易，以恣自行，失之在己，不肯自非，愎過自用，不可證移；見權親勢及有富厚者，不論其材，不察其行，歐而教之，阿而諂之，若恐弗及；弟子居處修潔，身狀出倫，聞識疏達，就學敏疾，本業幾終者，則從而抑之，難而懸之，妒而惡之；弟子去則冀終，居則不安，歸則愧於父母兄弟，出則慚於知友邑里；此學者之所悲也，此師徒相與異心也。人之情，惡異於己者,GJTS-XXD,古今圖書集成·學行典,193
求師,天子太子諸侯世子，皆就師於外，尊師重先王之道也。禮曰：有來學者無往教者也。易曰：匪我求童蒙，童蒙求我。王制曰：小學在公宮南之左，大學在郊。又曰：天子太子群后之太子，公卿大夫元士之嫡子，皆造焉。父所以不自教子，何為。又授之道當極說陰陽，夫婦變化之事，不可父子相教也。師弟子之道有三。論語曰：有朋自遠方來，朋友之道也。又曰：回也視予猶父也，父子之道以君臣之義教之，君臣之道也。,GJTS-XXD,古今圖書集成·學行典,186
求師,天地閒，至尊者道，至貴者德而已矣。至難得者人，人而至難得者，道德有於身而已矣。人心蔽於物欲，鮮克知之。故周子每言之詳焉。求人至難得者有於身，非師友，則不可得也已。是以君子必隆師而親友。,GJTS-XXD,古今圖書集成·學行典,92
求師,齧缺之師曰王倪，王倪之師曰被衣。《荀子‧修身篇》：非我而當者，吾師也；是我而當者，吾友也；諂諛我者，吾賊也。故君子隆師而親友，以致惡其賊。《淮南子‧修務訓》：名可務立，功可強成，故君子積志委正，以趣明師，勵節亢高，以絕世俗。《揚子‧學行篇》：務學不如務求師。師者，人之模範也。模不模，範不範，為不少矣。一鬨之市，不勝異意焉；一卷之書，不勝異說焉。一鬨之市，必立之平；一卷之書，必立之師。以習非之勝是也，況習是之勝非乎。學者審其是而已矣。《雲仙雜記》：淵明嘗聞田水聲，倚杖久聽，歎曰：秫稻已秀翠色染人，時剖胸襟一洗荊棘，此水過吾師丈人矣。寓簡或問韓幹畫馬何所師。幹曰：內廄馬皆吾師也。,GJTS-XXD,古今圖書集成·學行典,291
博約,昔者顏子之始學於夫子也，蓋亦未知道之方體形像也，未知道之無窮盡止極也，而以為有窮盡止極也，是猶後儒之見，事事物物皆有定理者也，是以求之仰鑽瞻，忽之閒而莫得其所，謂及聞夫子博約之訓，既竭吾才以求之，然後知天下之事，雖千變萬化而皆不出於此心之一理，然後知殊途而同歸，百慮而一致，然後知斯道之本，無方體形像而不可以方體形像求之也。本無窮盡止極而不可以窮盡止極求之也。故曰：雖欲從之末由也，已蓋顏子至是而始有真實之見矣。博文以約禮，格物以致其良知也，亦寧有二學乎哉。,GJTS-XXD,古今圖書集成·學行典,229
博約,而守約施博乃所以為善道也，儻能於論孟中默識，其至一者，以為深造之梯航，雖絲縷糾紛，皆由簆出枝葉，繁顆悉自根生，不出於彝倫日用，而樹萬世不易之綱，常不越布帛菽粟而一日，不衣則寒，不食則餒，俾海宇生靈咸蒙其飽煖之賜，幸有此二書存也，所以謂夫子之道忠恕而已矣，堯舜之道孝弟而已矣，學問之道求其放心而已矣，堯舜人皆可為文武之道，未墜於地，亦在乎為之而已矣。觀孔門惟顏曾得其傳，然顏之竭才在博約之循，循孟子淵源所自獨宗，皜皜不可尚，而嘆其不如曾子之守約者，正為此耳否。則多學而識失，則泛舉一廢百失，則僻不曰：孔專求仁，孟專集義。則曰：孔子言性兼夫氣質，孟子專道性善未免，岐孔孟而二之矣。,GJTS-XXD,古今圖書集成·學行典,288
博約,如不得其所以然，則成法皆死，法且以博學而成畔中庸，論天之所以為天，文王之所以為文，所以云者約之義也，博有文約無文，博有字約無字，聖賢欲傳其無文無字者，不得不藉之有文有字學者。就其有文有字者，以求其所無文無字。故聖賢往而聖賢之心，至今在特患不及求耳。說約而曰：反者反其所自始千載上，千載下，此心同此理同也。孟子之說本於孔子，孔子曰：博學於文，約之以禮。禮者理也，心外無理，是所以約之也。孔子以博文約禮，鑄顏淵亦就顏淵自有之理，鑄之特自有者，不能自見，不無待於循循之誘，因誘而自得。其顏淵原不借理於孔子。故曰：博我以文，約我以禮。顏之認我，即孟之所謂反也。吾懼學者，不味反之義而止。以論說當之，則不約滋甚。夫讀聖賢書而不反求之心延平比之於玩物喪志者，可汗人背也。,GJTS-XXD,古今圖書集成·學行典,329
博約,即云反求之心，而一切著落不以身實踐之，徒以天倪之頓息虛為承，當陽明所稱，將本體只作一番光景玩弄者，更可汗人背也。故反約之道，無他於聖賢之言，隨其所指，居上為下，在邦在家，利害死生，辭受去就，無不提本來之心按當下之身。一一質對，如涉水者之淺深，自酌如飲水者之冷煖，自知決不敢以實，未了然之心含糊歸依，尢不敢以實未湊泊之身，將就冒認，則聖經賢傳總會歸於無言之地，不求約而約在焉，顏子復禮，其目在視聽言動約之實際，固如此然，侈談名理到身便難，字字著腳，真實理會做工夫者，晦翁與子靜之外不再許人，顏子之復禮，顏子之克己也。己之不克禮於何約，願與學者反而求之，勿徒以口說者，以身榜也。夫約而出於旁門，害且息於徒博矣。,GJTS-XXD,古今圖書集成·學行典,303
守約,喻於利，所謂喻於義則唯義而已，自義之外非君子之所當務也，夫然後所守者，約如孟施舍之守氣，可謂約矣。所不及曾子者，以曾子唯義之從故也。揚雄云，多聞守之以約，多見守之以卓，其言終有病，不如孟子言，博學而詳說之，將以反說約也，為無病。蓋博學詳說，所以趨約至於約，則其道得矣。謂之守以約卓於多聞多見之中，將何守。見此理分明，然後知孟子之後，其道不傳，知孟子所謂天下可運於掌為不妄。,GJTS-XXD,古今圖書集成·學行典,186
博約,大抵為學只是博文約禮兩端而已，博文之事，則講論思索要極精詳，然後見得道理，巨細精粗無所不盡，不可容易草略放過。約禮之事，則但知得合要如此用功，即便著實如此下手，更莫思前算後，計較商量。所以程子論中庸未發處，答問之際，初甚詳密，而其究竟只就敬之一字，都收拾了，其所謂敬又甚無他，元妙奇特，止是教人每事習箇專一而已。都無許多閒說話也，今詳來諭於當博處，既不能虛心觀理以求實，是於當約處乃以引證推說之多，反致紛擾。凡此之類，皆於鄙意深所未安，竊謂莫若於此兩途，各致其極，無事則專一，嚴整以求自己之放心，讀書則虛心玩理以求聖賢之本，意不須如此周遮，勞攘枉費心力損氣生病而實無益於得也。,GJTS-XXD,古今圖書集成·學行典,288
博約,夫子教人不出博文約禮二事，在門人莫不知有此學，惟顏子獨於博約之閒，有所進有所得，故高者有可攀之理，堅者有可入之理，在前在後者，有可從而審其的之理，非若其他僅可以弗畔而已，此門人之所以不可企及也。此說得之。,GJTS-XXD,古今圖書集成·學行典,102
博約,金聲玉振之說，未安金聲博學之事，玉振則反約矣，反約者不見始終之異，而始終之理具焉，如射畢而觀破的之矢，不見其巧力，而巧力皆可見。故下文又以射譬之，若以金聲始隆，終殺兼舉博約之事，則玉振無所用矣，愚意如此，亦恐未盡，俟更思之。,GJTS-XXD,古今圖書集成·學行典,112
博約,辱書具悉雅志，大抵聖賢之教，不過博文約禮四字。博文則須多求，博取熟講，而精擇之，乃可以浹洽而通貫。約禮則只敬之一字，已是多了，日用之閒，只以此兩端立定程課，不令閒斷，則久之自有進步矣。,GJTS-XXD,古今圖書集成·學行典,92
博約,令學者於此尋其緒，其閒自有典，常可循則切身，由之此約禮事也，若便欲不靠典籍一意明心，竊恐清明純一之稟，未必更在顏子上，只憑空明得心，來以此自信自用，縱或能捐意累倘於生質氣習，尚有未化而不自覺者，少得夾雜用事，則其所執所行謂全合，至當而略無偏蔽者，恐亦未可易言也。聖人為道立教曰：博學於文，約之以禮。可以弗畔顏子，由教入道，亦曰：夫子循循善誘，博我以文約我以禮，可以知聖門教人求道，須有箇尋認憑依處，亦只為性道，雖本在人，而人未能便盡，得性道則下學入門工夫，當由是耳。濂溪曰：文所以載道也，夫文乃道之所寄。,GJTS-XXD,古今圖書集成·學行典,252
博約,多聞則守之以約，多見則守之以卓。寡聞則無約也，寡見則無卓也。綠衣三百，色如之何矣。紵絮三千，寒如之何矣。,GJTS-XXD,古今圖書集成·學行典,52
博約,孰與家人之財。人目不見青黃曰盲，耳不聞宮商曰聾，鼻不知香臭曰。聾與盲，不成人者也。人不博覽者，不聞古今，不見事類，不知然否，猶目盲、耳聾、鼻者也。儒生不覽，猶為閉闇，況庸人無篇章之業，不知是非，其為閉闇，甚矣。此則土木之人，耳目俱足，無聞見也。涉淺水者見蝦，其頗深者察魚鱉，其尤甚者觀蛟龍。足形跡殊，故所見之物異也。入道淺深，其猶此也，淺者則見傳記諧文，深者入聖室觀祕書。故入道彌深，所見彌大。人之遊也，必欲入都，都多奇觀也。入都必欲見市，市多異貨也。百家之言，古今行事，其為奇異，非徒都邑大市也。遊于都邑者心厭，觀于大市者意飽，況遊于道藝之際哉。大川旱不枯者，多所疏也。潢汙兼日不雨,GJTS-XXD,古今圖書集成·學行典,292
博約,益人之知，非徒戰鬥必勝之策也。故伎之術，有必勝之名；聖賢之書，有必尊之聲。縣邑之吏，召諸治下，將相問以政化，曉慧之吏，陳所聞見，將相覺悟，得以改政右文。聖賢言行，竹帛所傳，練人之心，聰人之知，非徒縣邑之吏對問之語也。禹、益並治洪水，禹主治水，益主記異物，海外山表，無遠不至，以所聞見作《山海經》。非禹、益不能行遠，《山海》不造。然則《山海》之造，見物博也。董仲舒睹重常之鳥，劉子政曉貳負之尸，皆見《山海經》，故能立二事之說。使禹、益行地不遠，不能作《山海經》；董、劉不讀《山海經》，不能定二疑。實沈、臺駘，子產博物，故能言之；龍見絳郊，蔡墨曉占，故能禦之。父兄在千里之外，且死，遺教戒之書，子弟賢者，求索觀讀，服臆不舍，重先敬長，謹慎之也；不肖者輕慢佚忽，無原察之意。,GJTS-XXD,古今圖書集成·學行典,334
博約,博聞彊記部藝文二《答對元式詩》後漢蔡邕伊余有行，爰戾茲邦。先進博學，同類率從。濟濟群彥，如雲如龍。君子博文，貽我德音。辭之集矣，穆如清風。博聞彊記部雜錄《呂子‧君守篇》：不出于戶而知天下，不窺于牖而知天道。其出彌遠者，其知彌少，故博聞之人、彊識之士闕矣。《新書‧保傅篇》：博聞而彊記，捷給而善對者謂之承。承者，承天子之遺忘者也。常立于後，是史佚也。《韓詩外傳》：博聞彊記、而守之以淺者不溢。《淮南子‧泰族訓》：以弋獵博奕之日誦《詩》讀《書》，聞識必博矣。《大戴禮記‧曾子立事篇》：君子多知而擇焉,GJTS-XXD,古今圖書集成·學行典,247
博約,多青者鸞也。上善其對。晉說曰：時人有得鳥毛長三丈。以示張華。華慘然曰：此海鳧毛也，出則天下亂。外國異事曰：漢宣帝時，擊磻石于上郡，陷石室中，得一人裸而被髮，反枷一手足，以問群臣，莫能對。劉向獨曰：此貳負之臣也，昔貳負殺窫窳，帝乃梏于疏屬之山。帝問所出。曰：見山海經。上大驚，于是群臣多奇山海經，光武時有得豹文之鼠，問群臣，莫知。惟竇攸曰：此鼮鼠也。詔問所出。曰：見爾雅。驗之果然，詔公卿子弟從攸學爾雅，古人博識如此，蔡謨讀爾雅，不精誤食蟛，取後世譏為勤學者之誚。,GJTS-XXD,古今圖書集成·學行典,231
虛心,中虛則能受實，則不能入矣。虛中者無我也，中無私主，則無感不通。白雲郭氏曰：唯虛故受，受故能感，不能感者以不能受故也，不能受者以不能虛中故也。建安丘氏曰：人之一心，其寂然不動，感而遂通者，虛故也。苟以私意實之則先入者為主，而感應之機窒，雖有至者，皆捍之而不受矣。故山以虛則能受澤，心以虛則能受人。,GJTS-XXD,古今圖書集成·學行典,147
虛心,回曰：敢問心齋。仲尼曰：若一志。無聽之以耳而聽之以心，無聽之以心而聽之以氣。聽止於耳，心止於符。氣也者，虛而待物者也，唯道集虛，虛者心齋也。,GJTS-XXD,古今圖書集成·學行典,70
虛心,先王之禮，左史記事，右史記言，師瞽誦詩，庶僚箴誨，器用載銘，筵席書戒，月考其為，歲會其行，所以自供正也。昔衛武公年過九十，猶夙夜不怠，思聞訓道，命其群臣。曰：無謂我老耄，而舍我必朝夕交戒。又作抑詩以自儆也，衛人誦其德為賦，淇澳且曰：睿聖凡興國之君，未有不然者也。故易曰：君子以恐懼修省下愚反此道也。以為己既仁矣、智矣、神矣、明矣，兼此四者，何求乎。眾人是以辜罪昭著，腥德發聞，百姓傷心，鬼神怨痛，曾不自聞愈休如也。若有告之者，則曰：斯事也，徒生乎子心，出乎子口，於是刑焉戮焉辱焉禍焉不能免。則曰：與我異德故也，未達我道故也。又安足責是己之非，遂初之繆，至於身危國亡，可痛矣。,GJTS-XXD,古今圖書集成·學行典,287
虛心,無啟寵納侮，無恥過作非。毋開寵幸而納人之侮，毋恥過誤而遂己之非。過誤出於偶然，作非出於有意。新安陳氏曰：過而改之則無過矣，恥過而作非，則遂非而為惡矣。本只無心之過，反成有心之惡。,GJTS-XXD,古今圖書集成·學行典,89
虛心,問曰：有不善。曰：不善；則告之不善。且勸曰：庶幾有改乎，其斯以為君子。人有不善，則告之以不善，而勸其改。告之者，恐其不知此事之為不善也；勸之者，恐其不知不善之可改而為善也。又有語曰：斯人有是之不善，非大惡也。則曰：孰無過，焉知其不能改。改，則為君子矣。不改為惡，惡者天惡之。彼豈無畏耶。烏知其不能改。此亦答言。聞人有過，雖不得見而告勸之，亦當答之以此。冀其或聞而自改也。有心悖理謂之惡，無心失理謂之過。西山真氏曰：過雖聖賢不能無，知其為過而速改，則無矣。蓋無心而誤，則謂之過，有心而為則謂之惡，不待別為不善，乃謂之惡，只知過不改，是有心便謂之惡。仲由喜聞過，令名無窮焉。今人有過，不喜人規，如護疾而忌醫，寧滅其身而無悟也。,GJTS-XXD,古今圖書集成·學行典,311
虛心,知其不善則速改，以從善。最要在速字上著力，凡有過若從今日便改，則善可自此而積，今人只是憚難過了日子。事之有失，人以為言固當即改，然亦更須子細審其本末，然後從之為善。問莫是纔遷善便是改過。否曰：不然，遷善字輕，改過字重，遷善者但見人做得一事，強似我心有所未安，即便遷之，若改過須是大段勇猛始得。見人之善而尋己之善，見人之惡而尋己之惡，如此方是有益。人不可以為惡，一失其身，縱有善不足以自贖。一失其身，人所怨惡，始雖以欲而迷，後必有時而悟，是以無往而不困耳，士君子立身，一敗而萬事瓦裂，可不戒哉。,GJTS-XXD,古今圖書集成·學行典,246
虛心,范浚傳有之曰：日悔昨月，悔朔至哉。古人之善學也，夫人非堯舜，不能每事盡善，誰無過者，惟過而悔，悔而改。則所以為過者亡矣，且古人之聖賢，未有不由悔而成者，成湯悔故改過不吝，太甲悔故自怨自艾，仲尼悔故曰於予與改是，顏淵悔故有不善未嘗不知，知之未嘗復行。子路悔故人告之以有過，則喜。子夏悔故投杖而拜曾子，曾子悔故曰我過矣，我過矣。聖賢未有不由悔而成者也，詩曰：聽用我謀，庶無大悔。易曰：不遠復無祗悔，悔非無過者也。求寡過者也，求寡過則終無過矣，悔其可已乎，然予所謂悔者，非必失諸言行而後悔之之為悔也，過生於心則心悔之，勿復失諸言行而已矣。過不知悔，命之曰愚悔不能改，命之曰愎改而憚焉，命之曰吝愎與吝悔之賊也，過益過者也，日月之食或既或不既，食之所止明即復焉，悔而改，改而不吝，天之道也。改過而吝者，違天而徇欲者也。孟子曰：大而化之之謂聖，使成湯改過而吝，非化也。是故欲寡其過者，蘧伯玉之悔至於行年六十，而六十化亦由悔而化耳。悔而改，改而不吝，化之道也，悔其可已乎。,GJTS-XXD,古今圖書集成·學行典,429
虛心,詩云，袞職有闕惟仲山甫補之次逵令，桂陽政平訟理徭均賦輸，百姓安輯行且喬，擢不次大顯於朝，吾將於斯卜之矣，且使後人之瞻斯堂也，踵而效之，將千百年如一日，不又為來者之矜式也耶，是為記。,GJTS-XXD,古今圖書集成·學行典,90
虛心,今其將在孔丘乎，我若獲沒必屬說與何忌於夫子，使事之而學禮焉，以定其位，故孟懿子，與南宮敬叔，師事仲尼，仲尼曰：能補過者，君子也。詩曰：君子是則是效，孟僖子可則效已矣。《孔子家語》：衛孫文子得罪於獻公，居戚，公卒未葬，文子擊鐘焉。延陵季子適晉，過戚聞之曰：異哉。文子之在此，猶燕子巢於幕也，懼猶未也，又何樂焉。君又在殯，可乎。文子於是終身不聽琴瑟。孔子聞之曰：季子能以義正人，文子能克己服義，可謂善改矣。《韓詩外傳》：齊景公出弋昭華之池，顏鄧聚主鳥而亡之，景公怒，而欲殺之。晏子曰：夫鄧聚有死罪四，請數而誅之。景公曰：諾。,GJTS-XXD,古今圖書集成·學行典,260
虛心,子思曰：希旨容媚，則君親之，中正弼非，則君疏之，夫能使人富貴貧賤者，君也在朝之士，孰肯舍所以見親而取其所以見疏者乎。是故競求射君之心，而莫敢有非君之非者，此臣所謂無非也。公曰：然乎。寡人之過也。今知改矣。齊王戮其臣不辜，謂子思曰：吾知其不辜，而適觸吾忿故戮之，以為不足傷義也。子思曰：文王葬枯骨而天下知仁，商紂斮朝涉而天下稱暴，夫義者不必遍利天下也。暴者不必盡虐海內也。以其所施而觀其意民乃去就焉。今君因心之忿，遷戮不辜，以為無傷于義，此非臣之所敢知也。王曰：寡人實過，乃今聞命，請改之。《儒服篇》：陳尪性多穢訾，每得酒食，必先撥捐之然後乃食，子高告之，曰：子無然也。似有態者，昔君子之于酒食，有率嘗之義，無捐放之道，假其可食，其上下如擇假令不潔，其下滋甚。陳尪曰：吾知其無益，意欲如此。子高曰：意不可恣也。夫木之性以括自直，可以人而不如木乎。子不見夫雞耶，聚穀如陵，跪而啄之，若縱子之意，則與雞有異乎。陳尪跪，曰：吾今而後知過矣，請終改之。,GJTS-XXD,古今圖書集成·學行典,421
虛心,君前塗尚可，且患志之不立，何憂名之不彰。處遂勵志好學，有文思，志存義烈，言必忠信克己。期年，州府交辟。《王睿傳》：濬字士治，不修名行，不為鄉曲所稱。晚乃變節，疏通亮達，恢廓有大志。州郡辟河東從事。守令有不廉潔者，皆望風自引而去。《唐彬傳》：彬字儒宗，不拘行檢。少便弓馬，好游獵，身長八尺，走及奔鹿，強力兼人。晚乃敦悅經史，尤明易經，隨師受業，還家教授，恆數百人。《胡母輔之傳》：輔之字彥國，性嗜酒，任縱不拘小節。與王澄、王敦、庾敳俱為太尉王衍所昵，號曰四友。辟別駕、太尉掾，並不就。以家貧，求試守繁昌令，始節酒自厲，甚有能名。《戴若思傳》：若思，廣陵人，少好遊俠，不拘操行。遇陸機赴洛，船裝甚盛，遂與其徒掠之。若思登岸，據胡床，指麾同旅，皆得其宜。機察見之，知非常人，在舫屋上遙謂之曰：卿才器如此，乃復作劫邪。若思感悟，因流涕，投就之。機與言，深加賞異，遂與定交焉。《謝尚傳》：尚字仁祖，豫章太守鯤之子。脫略細行，不為流俗之事。好衣刺文褲，諸父責之，因而自改，遂知名。司徒王導深器之，比之王戎，常呼為小安豐，辟為掾。襲爵咸亭侯。,GJTS-XXD,古今圖書集成·學行典,464
虛心,好逸遊。緒嘗請假還吳，始入西郭，值充出獵，左手臂鷹，右手牽狗，遇緒船至，便放紲脫韝，拜於水次。緒曰：一身兩役，無乃勞乎。充跪對曰：充聞三十而立，今二十九矣，請至來歲而敬易之。緒曰：過而能改，顏氏子有焉。及明年，便修身改節。學不盈載，多所該覽，尤明《老》、《易》，能清言，與從叔稷俱有令譽。《謝朏傳》：朏弟子覽字景滌，為吳興太守，一境清謐，號為明守。昔覽在新安頗聚歛，至是遂稱廉潔，時人方之王懷祖。《何遠傳》：遠，字義方，遷武昌太守。遠本倜儻，尚輕俠，至是乃折節為吏，杜絕交遊，饋遺秋毫無所受。《殷鈞傳》：鈞為明威將軍、臨川內史。百姓化其德，劫盜皆奔出境。嘗擒劫帥，不加考掠，但和言誚責。劫帥稽顙乞改過，鈞便命遣之,GJTS-XXD,古今圖書集成·學行典,306
虛心,後遂為善人。《朱异傳》：异，字彥和，年十餘歲，好群聚蒱博，頗為鄉黨所患。既長，乃折節從師，遍治《五經》，尢明《禮》、《易》，涉獵文史，兼通雜藝，博奕書算，皆其所長。《陳書‧周文育傳》：文育子寶安字安民。年十餘歲，便習騎射，以貴公子驕蹇遊逸，好狗馬，樂馳騁，靡衣媮食。文育之為晉陵，以征討不遑之郡，令寶安監知郡事，尢聚惡少年，高祖患之。及文育西征敗績，縶於王琳，寶安便折節讀書，與士君子遊，綏御文育士卒，甚有威惠。除員外散騎侍郎。《魏書‧高閭傳》：閭字伯度。貪褊矜慢。初在中書，好詈辱諸博士，博士、學生百有餘人，有所干求者，無不受其財貨。及老為州，乃更廉儉自謹，有良牧之譽。《甄琛傳》：琛，字思伯。入都積歲，頗以奕棋棄日,GJTS-XXD,古今圖書集成·學行典,309
虛心,昔向子平讀易，盛稱損益二卦，愚初未詳古人之意，今日讀易至此，而愛其損卦懲忿窒慾、益卦遷善改過損益之要，其在茲乎。釋常談有過不改，但說詞理謂之文過飾非，論語曰：小人之過也必文。《捫蝨新話》：予嘗愛劉道原能自攻其過，云平生二十失，佻易卞急，遇事輒發，狷介剛直，忿不思難，況古非今，不達時變，凝滯少斷，勞而無功，妄自標致，擬倫勝己，疾惡太甚，不恤怨怒，事上易簡，遇下苛察，直語自信，不遠嫌疑，執守小節，堅確不移，求備于人，不恤舊怨，多言不中節高談無畔岸，臧否品藻，不掩人過，惡立事隨眾好更革應事，不揣己度，德過望無紀交，淺言深戲謔，不知止任，推不避禍，議論多譏刺論事無，機械行止，無規矩人，不忤己而隨眾毀譽，事非憂慮而憂患，太過以君子行義責望小人，此二十失者。予亦有之其最甚者，佻易卞急，遇事輒發。狷介剛直，忿不思難。凝滯少斷，勞而無功。疾惡太甚，不恤怨怒。直語自信不遠嫌疑，求備于人，不恤怨咎，臧否品藻，不掩人過，交淺言深，戲謔不知，止臨事無，機械行止，無規矩人，不忤己而隨眾毀譽，以君子行義責望小人。,GJTS-XXD,古今圖書集成·學行典,449
虛心,《權子》：有人歆道學之聲，而慕學之者，日行道上賓，賓張拱跬步不踰繩矩，久之覺，憊呼從者，顧後有行人否。從者曰：無乃弛，恭率意以趨其一人。足恭緩步如之，偶驟雨，至疾趨里許忽自悔曰：吾失足容矣。過不憚改可也，乃冒雨還始，趨處紆徐更步過焉，夫由前言之作輟，以人偽也，由後言之，則迂甚矣，甚矣。志學者須祛此二障，而後可。《槎菴燕語》：悔過者要尋過之起頭，遷善者要尋善之著落，若有天堂即是自慊底影子，所謂心廣體胖者也，若有地獄即是自欺底影子，所謂如見肺肝者也。觀微子覺得自家過失便是知長處，改得前日過失便是仁，長處覺後必改，改後必不復，便是勇長處。偶談過也，如日月之食，年年兩炬慧燈，復其見天地之心，夜夜三杯元酒。《南山素言》：好聞過，不若好改過。學然後知過，學之篤然，後能改過。《筆疇》：悔吝二字人筮之者，皆以為憂，殊不知悔吝有功于人也，大矣。,GJTS-XXD,古今圖書集成·學行典,368
慎獨,自濂溪有主靜立極之說，傳之豫章延平，遂以看喜怒哀樂未發以前，氣象為單提口訣，夫所謂未發以前，氣象即是獨中真消息，蓋獨不離中和延平，姑即中以求，獨體而和在其中，此慎獨方便法也。,GJTS-XXD,古今圖書集成·學行典,87
慎獨,後儒不察謂未發以前，專是靜寂一機，直欲求之，思慮未起之先，果然犯心行路，絕語言道斷之譏矣，故朱子終不取延平之說，遂專守程門主敬之法，以教學者，特其以獨為動念邊事不能無弊，至湖南中和問，答轉折發明內有以心為主，則性情各有統理而敬之一字，又所以流貫乎動靜之閒等語，庶幾不謬於慎獨之說，是後更以察識端倪為第一義，為誤而仍歸之涵養一路，可為善學延平者，然終未得中庸本旨。或曰：慎獨是第二義，學者須先識天命之性否。曰：不慎獨如何識得天命之性。問中即獨體否。曰：然一獨耳，指其體謂之中，措諸用謂之和。,GJTS-XXD,古今圖書集成·學行典,244
審幾,六三，即鹿無虞，惟入于林中，君子幾不如舍，往吝。入山林者必有虞人以導之，無導之者則惟陷入于林莽中，君子見事之幾微不若舍而勿逐，往則徒取窮吝而已。雲峰胡氏曰：幾者動之微，六三互體艮，聖人于其震之動而猶庶幾其知艮之止，故勉之曰，不如舍欲其止也，懼之曰，往吝戒其動也。,GJTS-XXD,古今圖書集成·學行典,131
審幾,又言過於直其畏謹者，又縮做一團，更不敢說一句話，此便是曉不得那幾，若知幾則自中節無此病矣，君子上交不諂，下交不瀆，蓋上交貴於恭遜，恭則便近於諂，下交貴於和易，和則便近於瀆，蓋恭與諂相近，和與瀆相近，只爭些子便至於流也。又曰：上交近於諂，下交近於瀆，於此當知幾纔過些子便不是知幾，周子所謂幾善惡者此也。又曰：君子上交不諂下交不瀆，他這下而說幾最要看箇幾字，只爭些子，凡事未至而空說道理易見，事已至而顯然道理也易見，凡事之方萌而動之微處，此最難。見問幾者動之微，何以獨於上下交言之。,GJTS-XXD,古今圖書集成·學行典,239
審幾,禍莫大於無足，福無厚乎知止，抱盈居沖者必全之算也，宴安盛滿者難保之危也，若夫善卷巢許管胡之徒，咸蹈雲物以高驁依龍鳳，以竦跡覘韜鋒於香餌之中，寤覆車乎，來軔之路違險塗以遐濟，故能免詹，何之釣緡可謂善，料微景於形外，覿堅冰於未霜，徙薪曲突於方熾之火，纚舟弭楫於衝風之前，瞻九犗而深沈，望罻羅而高逝，不託巢於葦苕之末，不偃寢乎崩山之崖者也。斯皆器大量弘，審幾識勢，凌儕獨往不牽常慾神參造化，心遺萬物可欲不能蠆介其純粹，近理不能耗滑其清澄，苟無若人之自，然誠難企及乎，絕軌也。,GJTS-XXD,古今圖書集成·學行典,234
審幾,且夫正色彈違直道而行，打撲干紀不慮讎隙則怨深恨積，若舍法容非屬託如響吐剛茹柔委曲繩墨，則忠喪名敗，居此地者不亦勞乎。是以身名並全者，甚希。而折足覆餗者，不乏也。然而入則蘭房窈窕朱帷組帳文茵兼舒，於華第豔容粲爛，於左右輕體柔聲、清歌妙舞，宋蔡之巧、陽阿之妍、口吐採菱延露之曲足躡淥水七槃之節，和音悅耳冶姿娛心密宴繼集醽醁不撤，仰登綺閣俯映清淵，遊果林之丹翠，戲蕙圃之芬馥，文鱗瀺灂采羽頡，頏飛激墮雲鴻沈綸引，魴鯉遠珍，不索而交集，玩弄紛華而自至，出則朱輪耀路高，蓋接軫丹旗雲蔚麾節翕赫金口嘈戈甲璀錯得意託於後，乘嘉旨盈乎屬車窮遊觀之娛，極畋漁之懽，聖明之譽滿耳而入諂，悅之言異口同，辭于時眇然意蔑，古人謂伊呂管晏不足算也，豈覺崇替之相為首尾，哀樂之相為朝暮肯謝貴盛乞骸骨，背朱門而反，丘園哉，若乃聖明在上大賢讚事，百揆，非我則不敘，兆民非我則不濟，高而不以危為憂，滿而不以溢為慮者，所不論也。,GJTS-XXD,古今圖書集成·學行典,395
審幾,思者，聖功之本，而吉凶之機也。思之至，可以作聖而無不通；其次，亦可以見幾通微，而不陷於凶咎。朱子曰：幾，是事之端緒。有端緒方有討頭處，這方是用得思。,GJTS-XXD,古今圖書集成·學行典,74
審幾,易稱知幾其神，又曰：幾者事之微也，微而可見不亦神乎，是故君子出處語默消長盈虛，唯道是從不失其正，應其速則豈俟乎。終日順其義則姑務於隨時不見是圖，唯變所適，若大叔世蹇剝禍機紛擾大道斯隱小人乘器，或察言而觀色，或入國而審政其，或恣苛暴以隳絕，人紀樹凶狡以專侮，政柄夸辨橫起天理棄滅將欲攘美於賢俊，盜名於仁義，萌朕已見情偽，斯得繇是遜辭以防患，矯跡以自晦，保全始終之分，不處嫌疑之地。進或屑就退必高翔，雖干戈相尋亦能方圓自任矣。,GJTS-XXD,古今圖書集成·學行典,211
審幾,臣按宋儒真德秀大學衍義於誠意，正心之要立為二目。曰：崇敬畏。曰：戒逸欲，其於誠意正心之事，蓋云備矣，然臣讀朱熹誠意章解竊，有見於審幾之一言，蓋天下之理二善與惡而已矣，善者天理之本，然惡者人欲之邪穢，所謂崇敬畏者，存天理之謂也。戒逸欲者，遏人欲之謂也。然用功於事為之著，不若審察於幾微之初，尢易為力焉。臣不揆愚陋竊原朱氏之意，補審幾微一節，於二目之後極知僭踰無所逃罪，然一得之愚，或有可取。謹剟諸書之言有及於幾微者于左。,GJTS-XXD,古今圖書集成·學行典,209
審幾,故能通天下之志，惟幾也。故能成天下之務。臣按周易此言，雖為易書，而發然於人君圖治之道，實切要焉。蓋事幾之在天下無處無之，而在人君者一日二日之閒，其多乃盈，於萬是所以研審其幾微之兆，以成天下之務者，豈他可比哉。先儒朱熹謂深就心上說幾，就事上說深在心，甚元奧。幾在事半微半顯，請即君身言之，人君一心淵奧靜深，誠有不可測者，然其中事事皆備焉，事之具也，各有其理事之發也。必有其端人君誠能於其方動未形之初，察於有無之閒，審於隱顯之際，端倪始露，豫致其研究之功，萌芽始生，即加夫審察之力，由是以釐天下之務，御天下之人，應天下之變，審察於其先圖，謀於其豫天下之務，豈有難成也哉。知幾其神乎，君子上交不諂，下交不瀆，其知幾乎。,GJTS-XXD,古今圖書集成·學行典,306
審幾,則甚細微而難見焉，是之謂幾非但禍亂有其幾也，而凡天下萬事萬物莫不有焉，人君於其幾而審之事之未來，而豫有以知其所將，然事之將來而豫有以知其所必，然於其幾微之始，致其審察之功，果善歟。則推而大之果惡歟，則遏而絕之，則善端於是而擴充，惡念於是乎消殄，逸欲無自而生禍亂，無由而起。夫如是吾身之不修國家之不治理，未之有也。苟不先審其微待其暴著，而後致力焉。則亦無及矣，此古之帝王所以兢兢業業致審於萬事幾微之初也歟。禹曰：都。帝，慎乃在位。帝曰：俞。禹曰：安汝止，惟幾惟康。臣按幾者動之微動者幾之著，方其靜而未動也。未有幾也，幾既動而後事始萌，由是漸見於形象而事成焉，苟於幾微之初，不知所審而欲其事為之著，得其安妥難矣。臣愚以為惟幾者，又惟康之本也，人君慎其在位而必欲得其庶事之康，非審於事幾發動之初，曷由得哉。帝庸作歌曰：敕天之命，惟時惟幾。,GJTS-XXD,古今圖書集成·學行典,366
審幾,臣按天下之事，莫不有其初家之立教，在子生之初，國之端本在君立之初，蓋事必有所從起之處，於所從起之處，而豫為之區處，則本原正而支派順矣，所從起之處，即所謂初也，有一事即有一初，是以周公告成王以宅新邑為服行教化之初也。雖然豈但宅邑一事哉，周公偶因所遭以告其君耳，是故人君知事之皆必有其初也，於其所服行之始而審其所發動之幾，當其端緒肇啟之時，豫為終竟據守之地，即其始以占其終，即其微以究其著，即其近以慮其遠，即其易以圖其難，兢兢焉。惟德之是敬汲汲焉，惟日之不足，是則所以自貽厥命者，於德為明哲，於事為吉祥，在身有壽考之徵，在國有過曆之祚，孰謂人君為治不本於一初，而其所以謹於其初者，又豈外於一敬哉。《詩‧鶴鳴首章》曰：鶴鳴于九皋，聲聞于野。又曰：鶴鳴于九皋，聲聞于天。臣按本朝學士朱善曰：知誠之不可揜，則知念慮方萌而鬼神已知形跡，欲掩而肺肝已見，此所以不可無誠身之功也。臣以是知萬事萬物之理，不出乎一誠，誠者何實理也，實有是形則實有是影，實有是器則實有是聲，如此詩言鶴之鳴也。,GJTS-XXD,古今圖書集成·學行典,435
審幾,臣按先王為治而必隆重於禮者，蓋以禮為教化之本，所以遏民惡念而啟其善端，約之於仁義道德之中，而使其不蕩於規制法度之外，以至於犯戒令罹刑憲焉，自有不知其所以然，而然者矣，則其為教化也。不亦微乎，微者幾之初動未大者也，君子於其幾微方動未形之始，而慎之慎之何如。亦隆禮而已矣，是故知男女之有欲也，則制昏禮以止其淫辟之行，於情竇未開之，先知飲食之易爭也，則制鄉飲以止其爭，鬥之獄於朵頤未動之始，制喪祭之禮，以止其倍死忘生之念，於哭臨奠獻之際，制聘覲之禮，以止其倍畔侵陵之患，於玉帛俎豆之閒，是皆不待欲動情勝之時，而自有潛銷速化之妙，縱有過差不遠，而復尚何差繆，而至於千里之遼絕乎。子曰：不曰如之何。如之何者，吾末如之何也已矣。臣按先儒有言善為天下國家者，謹於微而已矣。謹微之道，在於能思，是以欲興一念作一事取一物用一人，必于未行之先，欲作之始，反之於心，反覆紬繹，至再至三，慮其有意外之變，恐其有必至之憂，如何而處之，則可以盡善，如何而處之，則可以無弊，如何而處之，則可以善後，而久遠。,GJTS-XXD,古今圖書集成·學行典,438
審幾,人君之於小人，誠能察之於其微，知其不可用制之於早，使其不敢肆操之有要，使彼自戢止，則天下國家又安得有莽懿之禍，覽節之患哉。君子所以貴乎炳幾先也，不然則無以知其為小人，將馴致於權不可收勢，不可遏之地矣，可不戒哉。姤，初六，繫于金柅，貞吉，有攸往，見凶，羸豕孚蹢躅。臣按先儒有言，豕方羸時，力未能動，然至誠在於蹢躅得伸則伸矣，如唐武宗時，李德裕為相，君臣契合莫能閒之，近倖帖息畏伏誠若無能為者，而不知其志在求逞也，其後繼嗣重事，卒定於其手。而德裕逐矣，幾微之閒所當深察，雖然易之言又不特為君子小人設也，吾心天理人欲之幾亦若是焉，人欲之萌蓋有甚於羸豕之可畏者，能於此而止之而不使其滋長，則善矣。臣愚以為吾心私欲竊伏之幾，尢甚。於小人帖息求逞之幾必先有以防乎，己然後可以防乎人也，此又卦爻言外之意。《詩‧小弁》：莫高匪山，莫浚匪泉，君子無易由言，耳屬于垣。臣按李泌諫德宗曰：勿露此意，所謂此意之露，即是幾微初動之處也。,GJTS-XXD,古今圖書集成·學行典,405
審幾,臣按三晉欲剖分宗國，非一日矣，至是魏斯趙籍韓虔始自裂土而南面焉，周雖不命其能禁其自侯哉，原其所起之由，先儒謂始自悼公委盟會於大夫，平公受貨賂於崔杼，荀躒出會三臣內叛，陰凝冰堅，垂及百年矣，是以君子臨事貴於見幾，作事貴於謀始，為大於其細，圖難於其易，勿謂無害其禍，將大勿謂無傷其禍將長。,GJTS-XXD,古今圖書集成·學行典,142
審幾,德宗建中四年，涇原兵過京師作亂，帝召禁兵禦賊，無一人至者，乃與太子諸王公主自苑北門出宦官左右從者，僅百人，後宮諸王公主不及從者，什七八，遂幸奉天賊登含元殿，爭入府庫，運金帛。時朱泚閑居，賊迎入宮，僭號稱大秦皇帝，帝時在奉天，經月城中資糧俱盡，嘗遣健步出城覘賊，其人懇以苦寒，乞一襦褲，帝為求之不獲，竟憫然而遣之，時供御纔有糲米二斛，每伺賊，閒夜縋人於城外，采蕪菁根而進之。《宋史》：徽宗末年，金人分道南侵，將逼京師，乃傳位欽宗，靖康元年，金人自真定趨汴，屯於城下，京師遂陷金人，欲邀徽宗出郊，欽宗乃代其往，遂如青城，金人索金一千萬錠，銀二千萬錠，帛一千萬匹，於是大括金銀，金人逼欽宗易服，既而又欲徽宗至青城面議，且以內侍所具諸王皇孫妃主名，盡取之，徽宗即與其后同如青城，鄆王楷及諸妃公主駙馬及六官有位號者，皆從。凡法駕鹵簿皇后以下，車輅冠服禮器法物八寶九鼎等物，及官吏內人內侍技藝工匠倡優府庫蓄積為之一空。,GJTS-XXD,古今圖書集成·學行典,403
審幾,宋哲宗元祐三年，以呂公著為司空、同平章軍國事，鴻臚丞常安民遺公著書曰：善觀天下之勢，猶良醫之視疾，方安寧無事之時，語人曰：其後必將有大憂，則眾必駭笑。惟識微見幾之士，然後能逆知其漸。故不憂於可憂，而憂之於無足憂者，至憂也。今日天下之勢，可為大憂。雖登進忠良，而不能搜致海內之英才，使皆萃於朝，以勝小人，恐端人正士，未得安枕而臥也。故去小人為不難，而勝小人為難。臣若水通曰：觀常安民告公著之言，謂憂於未可憂之前，蓋以進君子勝小人以決治亂安危之幾，庶乎所謂識微見幾，豪傑矣。惜其未知君子小人之進退，衰盛係於君相一心之公私，其幾尤微也。故古之賢相，必先正己以格君心之非，君心正則公而明，真知君子之可親，則不得不進真知小人之可遠，則不得不退，故定天下之大幾者，必先正其本，豈可以強為之哉。陸贄奏議曰：上以造塔役費微小非宰臣所論之事，下臣愚戇竊謂不然，當論理之是非，豈論事之大小。,GJTS-XXD,古今圖書集成·學行典,385
審幾,若造塔為是，役雖大而作之何傷，若造塔為非，費雖小而言者何罪，夫小者大之漸微者著之萌，故君子慎初，聖人存戒，知幾者所貴乎不遠，而復制理者必在乎未亂之前，本立輔臣置之左右，朝夕納誨意在防微，微而弼之乃其職也，涓涓不遏，終變桑田，燄燄靡除，即燎原，野流煽已甚，禍災已成，雖欲救之固無及矣。書曰：不矜細行終累大德。易曰：小人以小善為無益，而不為也，以小惡為無傷，而不去也。故惡積而不可掩，罪大而不可解。然則小之不可不慎也，如此陛下安得使之勿論乎，虞書載咎繇之言曰：兢兢業業，一日二日萬幾，兢兢慎也，業業危也，幾者動之微也。唐虞之際主聖臣賢庶績咸熙萬邦已協，而猶上下相戒，既慎且危慮事之微日，至萬數，然則微之不可不重也，如此陛下又安可忽，而勿念乎。臣若水通曰：德宗以造塔為微小，而責姜公輔以過言，可謂昧於幾事者矣，夫人主當以虛心而察天下之幾，幾不在大而在小，不在顯而在微，微小之不謹則將顯大，而不可遏。,GJTS-XXD,古今圖書集成·學行典,396
審幾,且不忍其區區公主之小，愛以至為之，造塔一念既萌，一令既出，糜費萬金，剝虐萬姓，得罪萬方，貽譏萬世，豈微小云乎。甚矣，德宗之不智也，幸有陸贄之忠言，證以聖人之明訓，曾不克念，而何幾之能察乎。周惇頤曰：不思，則不能通微；不睿，則不能無不通。是則無不通，生於通微，通微，生於思。故思者，聖功之本，而吉凶之幾也。臣若水通曰：孟子云思則得之，不思則不得，思者心之神也，洪範五事於思，屬土土之通乎。四行猶思之通乎，四德聰明睿智，心思之神也。故曰：聰明聖知達天德，夫思也者，潛天而天，潛地而地，潛人而人，潛鬼神而鬼神，天地鬼神猶無不通，而況於人乎，而況於心之德乎。書曰：惟聖罔念作狂，惟狂克念作聖思之於人，其大矣哉。周惇頤曰：動而未形、有無之閒者，幾也。,GJTS-XXD,古今圖書集成·學行典,320
審幾,問周子曰：誠無為幾善惡，此明人心未發之體，而指其未發之端，蓋欲學者致察於萌動之微，知所決擇而去取之，以不失乎本心之體而已。或疑以謂有類於胡子同體異用之云者，遂妄以意揣量為圖如後。誠幾善幾此明周子之意惡幾誠幾此證胡子之失善幾,GJTS-XXD,古今圖書集成·學行典,111
審幾,得金氣重者則羞惡之心常多，惻隱辭讓是非之心為其所塞，而不發斯人也，果乍見孺子入井，而必無怵惕惻隱之心乎，況性之剛善柔善者，則幾之所發果一於善也，抑亦有惡幾乎，剛惡柔惡者幾之所發果一於惡也，閒亦有善幾乎，使幾之發動一由於剛柔善惡之性，則又何取於幾也耶。凡若此者，皆因其辭而反覆以辨明之也，如以其辭而已矣，則周與孔孟之旨信乎，其不同矣。嗚呼，書不盡言，言不盡意，惟會其立言之意，觀之圖說，所謂太極通書，所謂誠所謂中是即性之統體。故曰：大哉乾元萬物資始誠之源也，乾道變化各正性命，誠斯立焉。純粹至善者也，真信其純粹而至善也，則所謂五性感動剛柔善惡，不過自萬物各具一太極，萬物各具一性者言之，而幾善惡又自萬物各具一性之流，行不同者言之，若其大本大源則誠與太極之謂也。合圖說通書之全而不泥，其辭周子與孔孟何異哉。,GJTS-XXD,古今圖書集成·學行典,351
修身,前人養天性治天情正天官盡天倫奚，而養奚而治奚而正奚，而盡未知之則究之，既知之則踐之，究者何窮其理踐者，何履其事。若何而為仁義禮智之道，若何而為喜怒哀懼愛惡之節，若何而為耳目鼻口手足四支之則，若何而為君臣父子夫婦長幼朋友之常，探其所以然，求其所當然，是之謂窮其理存之於心，則如此見之於事，則如此行之於身，則又如此內而施之於家，則如此外而推之於人，則如此大而措之於天下，則又如此躬行之焉，力踐之焉，是之謂履其事，然則先如之何。曰：立誠而居敬。,GJTS-XXD,古今圖書集成·學行典,219
克己,曰：只被說得麤了諸君，便道易此，莫是最難，須是理會得因何不遷怒，如舜之誅四凶，怒在四凶，舜何與焉，蓋因是人有可怒之事，而怒之聖人之心，本無怒也，譬如明鏡好物來時，便見是好，惡物來時便見是惡，鏡何嘗有好惡也，世之人固有怒於室，而色於市，且如怒一人對那人說話，能無怒色否，有能怒一人而不怒別人者，能忍得如此，已是煞知義理者，若聖人因物而未嘗有怒，此莫是甚難。君子役物，小人役於物，今見可喜可怒之事，自家著一分陪奉他，此亦勞矣,GJTS-XXD,古今圖書集成·學行典,210
克己,聖人之心如止水。人之視最先非禮，而視則所謂開目，便錯了。次聽次言次動有先後之序，人能克己則心廣體胖，仰不愧俯不怍，其樂可知，有息則餒矣。聖人責己感也，處多責人應也，處少。思叔詬詈僕，夫伊川曰：何不動心忍性思叔慚謝。見賢便思齊，有為者，亦若是見不賢而內自省，蓋莫不在己。橫渠先生曰：湛一氣之本，攻取氣之欲，口腹於飲食，鼻舌於臭味，皆攻取之性也。知德者，屬厭而已，不以嗜欲累其心，不以小害大末喪本焉爾。纖惡必除善，斯成性矣，察惡未盡雖善必麤矣。,GJTS-XXD,古今圖書集成·學行典,220
克己,古人為學，大率體察自家病痛，就上面克治將去人之氣稟，有偏則所見亦不同，如氣稟剛底，人則見剛處多而處事，或失之太剛柔底，人則見柔處多而處事，或失之太柔，須是克治氣稟偏處。問顏子地位有甚非禮處，曰：只心術閒微有些子非禮處，須用淨盡截斷了。問己私有三氣質之偏，一也耳目口鼻之欲，二也人我忌克之類，三也孰是夫子所指，曰三者皆在裏面，看下文非禮勿視聽言動，則耳目口鼻之欲為多。耳目口鼻四肢之欲，雖人所不能無，然多而不節，未有不失其本心者，學者所當深戒也。,GJTS-XXD,古今圖書集成·學行典,222
克己,人有是身則有耳目鼻口四肢之欲，而或不能無害夫，仁人既不仁，則其所以滅天理而窮人欲者，將益無所不至，此君子之學所以汲汲于求仁，而求仁之要亦曰去其所以害仁者而已，蓋非禮而視人欲之害仁也，非禮而聽人欲之害仁也，非禮而言且動焉，人欲之害仁也，知人欲之所以害仁者，在是于是乎有以拔其本塞其源，克之克之而又克之，以至于一旦豁然，欲盡而理純，則其胸中之所存者，豈不粹然。天地生物之心而藹然，其若春陽之溫哉，默而成之固無一理之不具，而無一物之不該也，感而通焉。則無事之不得于理，而無物之不被其愛矣。嗚呼，此仁之為德，所以一言而可以盡性情之妙，而其所以求之之要則夫子之所以告顏淵者，亦可謂一言而舉也與。,GJTS-XXD,古今圖書集成·學行典,292
克己,曰：今人做事只管要夸燿別人耳目，渾不關自家受用，事有底人食前方丈便向人前，吃只蔬食菜羹卻去房裏吃，為甚恁地。和靖尹氏曰：克己唯在克其所好，便是下手處，然人未有不自知所好處，而能克之者若不自知，卻克個甚。如好財即于財上克，好酒即于酒上克，今人只為事事皆好，便沒下手處，然須擇其偏好甚處先克。五峰胡氏曰：自反則裕，責人則蔽，君子不臨事而恕己，然後有自反之功，自反者修身之本也，本得則用無不利。朱子曰：克己固學者之急務，亦須見得一切道理了了分明，方見日用之閒一言一動何者是正，何者是邪，便于此處立定腳跟，凡是己私，不是天理者，便克將去。問前輩說治懼，室中率置尖物。曰：那個本不能害人，心下要恁地懼且習教不如此，妄怕問，習在危，階上行底亦此意否。曰：那個卻分明，是危只教習，教不怕著問，習得不怕少閒，到危疑之際，心亦不動否。曰：是如此。,GJTS-XXD,古今圖書集成·學行典,364
克己,問克己工夫要當自日月至焉，推而上之，至終食之閒，以至造次以至顛沛，一節密一節去，庶幾持養純熟而三月不違，可學而至不學，則已欲學聖人則純，亦不已。如此做工夫可否。曰：下學之功誠當如此，其資質之高明者，自應不在此限，但我未之見耳。問某欲克己而患未能曰：此更無商量，人患不知耳，既已知之，便合下手做，更有甚商量為，人由己而由人乎哉。問張子云以心克己即是復性，復性便是行仁義，竊謂克己便是克去私心，卻云以心克己，莫剩卻以心兩字否。曰：克己便是此心，克之公但看為仁，由己而由人乎哉，非心而何言忠信，行篤敬立則見其參于前，在輿則見其倚于衡，這不是心是甚麼，凡此等皆心所為，便不必更著心字，所以夫子不言心但只說在這裏教人做，又問復性便是行仁義，復是方復得此性，如何便說行得。,GJTS-XXD,古今圖書集成·學行典,330
克己,私意最難去，故程子謂克己最為難事，惟嘗用力者知其難。私無大小，覺即克去。余性偏于急，且易怒，因極力變化。氣直是難養，余克治用力久矣，而忽有暴發者可不勉哉，二十年治一怒字，尚未消磨得盡，以是知克己最難。人只是有己，故不能與天地同其大，其要惟在克己。念慮一毫雜妄，即非仁便當克去。有我之私極難克貴乎明與剛而已。自治之要寧過于剛，不可過于柔，顏子克己之功非至剛不能。自矜自伐者，皆不能克有己之私也。上蔡有一硯極愛之，遂屏去，此可為克己之法。人之克己，或能克于此不能克于彼，此是克之有未盡也。能充其所能以及其所不能，則克無不盡矣。自勝者強克己最為難事，不可不勉。周子曰：果而確克己之功，當如是。宴安之私最難克。公孫支言，夷吾忌克忌猜疑克好勝，二者人之大病也，不可不去。,GJTS-XXD,古今圖書集成·學行典,330
克己,見善，修然必以自存也；見不善，愀然必以自省也。善在身，介然必以自好也；不善在身也，菑然必以自惡也。故非我而當者，吾師也；是我而當者，吾友也；諂諛我者，吾賊也。故君子隆師而親友，以致惡其賊。好善無厭，受諫而能誡，雖欲無進，得乎哉。小人反是：致亂而惡人之非己也；致不肖而欲人之賢己也；心如虎狼，行如禽獸，而又怨人之賊己也。諂諛者親，諫諍者疏，修正為笑，至忠為賊，雖欲無滅亡，得乎哉。詩曰：訿訿，亦孔之哀。謀之其臧，則具是違；謀之不臧，則具是依。此之謂也。扁善之度，以治氣養生，則後彭祖；以修身自名，則配堯禹。宜於時通，利以處窮，禮信是也。,GJTS-XXD,古今圖書集成·學行典,267
克己,治氣養心之術：血氣剛彊，則柔之以調和；知慮漸深，則一之以易良；勇膽猛戾，則輔之以道順；齊給便利，則節之以動止；狹隘褊小，則廓之以廣大；卑濕重遲貪利，則抗之以高志；庸眾駑散，則劫之以師友；怠慢僄棄，則炤之以禍災；愚款端，則合之以禮樂，通之以思索。凡治氣養心之術，莫徑由禮，莫要得師，莫神一好。夫是之謂治氣養心之術也。志意修則驕富貴矣，道義重則輕王公矣；內省則外物輕矣。傳曰：君子役物，小人役於物。此之謂也。身勞而心安，為之；利少而義多，為之；事亂君而通，不如事窮君而順焉。故良農不為水旱不耕，良賈不為折閱不市，士君子不為貧窮怠乎道。體恭敬而心忠信,GJTS-XXD,古今圖書集成·學行典,272
克己,術禮義而情愛人；橫行天下，雖困四裔，人莫不貴。勞苦之事則爭先，饒樂之事則能讓，端誠信，拘守而詳；橫行天下，雖困四裔，人莫不任。體倨固而心執詐，術順墨而精雜汙；橫行天下，雖達四方，人莫不賤。勞苦之事則偷懦轉脫，饒樂之事則佞兌而不曲，辟違而不，程役而不錄：橫行天下，雖達四方，人莫不棄。行而供冀，非漬淖也；行而俯項，非擊戾也；偶視而先俯，非恐懼也。然夫士欲獨修其身，不以得罪於比俗之人也。夫驥一日而千里，駑馬十駕，則亦及之矣。將以窮無窮，逐無極與。其折骨絕筋，終身不可以相及也。將有所止之，則千里雖遠，亦或遲、或速、或先、或後,GJTS-XXD,古今圖書集成·學行典,261
克己,胡為乎其不可以相及也。不識步道者，將以窮無窮，逐無極與。意亦有所止之與。夫堅白、同異、有厚無厚之察，非不察也，然而君子不辨，止之也。倚魁之行，非不難也，然而君子不行，止之也。故學曰遲。彼止而待我，我行而就之，則亦或遲、或速、或先、或後，胡為乎其不可以同至也。故蹞步不休，跛鱉千里；累土不輟，丘山崇成。厭其源，開其瀆，江河可竭。一進一退，一左一右，六驥不致。彼人之才性之相懸也，豈若跛鱉之與六驥足哉。然而跛鱉致之，六驥不致，是無他故焉，或為之，或不為之耳。道雖邇，不行不至；事雖小，不為不成。其為人也多暇日者，其出入不遠矣。好法而行,GJTS-XXD,古今圖書集成·學行典,265
克己,顏回將西遊，問於孔子曰：何以為身。孔子曰：恭敬忠信，可以為身。恭則免於眾，敬則人愛之，忠則人與之，信則人恃之；人所愛，人所與，人所恃，必免於患矣，可以臨國家，何況於身乎。故不比數而比疏，不亦遠乎。不修中而修外，不亦反乎。不先慮事，臨難乃謀，不亦晚乎。凡司其身，必慎五本：一曰柔以仁，二曰誠以信，三曰富而貴毋敢以驕人，四曰恭以敬，五曰寬以靜。思此五者，則無凶命，用能治敬，以助天時，凶命不至，而禍不來。敬人者，非敬人也，自敬也。貴人者，非貴人也，自貴也。是故君子敬以成其名，小人敬以除其刑，奈何無戒而不慎五本哉。,GJTS-XXD,古今圖書集成·學行典,255
克己,子思曰：能勝其心於勝人乎，何有不能勝其心如勝人，何故一尺之錦足以見其巧，一仞之身足以見其治，是以君子慎其寡也，道之於人也，其簡且易耳，其修之也，非若採金攻玉之涉歷艱難也，非若求盈司利之競逐囂煩也，不要而遘，不徵而盛，四時嘿而成不言而信德配乎，天地功侔乎，四時名參乎，日月此虞舜大禹之所以由匹夫登帝位，解布衣被文采者也。故古語曰：至德之貴，何往不遂，至德之榮何往不成。後之君子雖不及行，亦將至之云耳。琴瑟鳴不為無聽，而失其調，仁義行不為無人，而滅其道。故絃絕而宮商亡，身死而仁義廢。曾子曰：士任重而道遠，仁以為己任，不亦重乎，死而後已，不亦遠乎，夫路不險則無以知馬之良，任不重則無以知人之德，君子自強其所重以取福，小人日安其所輕以取禍。或曰：斯道豈信哉。曰：何為其不信也，世之治也，行善者獲福，為惡者得禍。及其亂也，行善者不獲福，為惡者不得禍，變數也。,GJTS-XXD,古今圖書集成·學行典,375
克己,自家既有此身，必有主宰。理會得主宰，然後隨自家力量窮理格物，而合做底事不可放過些子。因引程子言：如行兵，當先做活計。修身部紀事《吳志‧諸葛恪傳》：《恪別傳》曰：權嘗問恪：卿何以自娛，而更肥澤。恪對曰：吾聞富潤屋，德潤身，臣非敢自娛，修己而已。《宋史‧呂公著傳》：公著子希哲字原明。為崇政殿說書。其勸導人主以修身為本，修身以正心誠意為主。其言曰：心正意誠，則身修而天下化。若身不能修，雖左右之人且不能諭，況天下乎。擢右司諫。《東坡志林》：子由言有一人死而復生，問冥官如何修身可以免罪，答曰：子宜置一卷，曆旦晝之所，為暮夜必記之，但不記者是不可言不可作也，無事靜坐便覺一日似兩日，若能處置此生，常似今日得至七十，便是百四十歲，人世閒何藥可能有此效，既無反惡又省藥錢，此方人人收得，但苦無好湯，使多嚥不下。,GJTS-XXD,古今圖書集成·學行典,350
克己,晏子對曰：詩曰，既明且哲以保其身，夙夜匪懈以事一人，不庶幾不要幸，先其難乎而後幸得之時，其所也。失之非其罪也，可謂保其身矣。,GJTS-XXD,古今圖書集成·學行典,62
心學,便公共。故上面便有箇私底根本。且如危，亦未便是不好，只是有箇不好底根本。問程子曰：人心人欲也。曰：人欲也，未全是不好，謂之危者，危險欲墮未墮之閒，若無道心以御之，則一向入於邪惡，又不止於危也。問聖人亦有人心不知亦危否。曰：聖人全是道心主宰，故其人心自是不危，若只是人心也危，故曰惟聖罔念作狂。問人心道心之別。曰：如喜怒則人心也，然無故而喜焉，喜至於過而不能禁，無故而怒焉，怒至於甚而不能遏，是皆為人心之所使也。須是喜其所當喜，怒其所當怒，是乃道心須是食其所當食，飲其所當飲，乃不失所謂道心，若飲盜泉之水，食嗟來之食，則人心勝而道心亡矣。,GJTS-XXD,古今圖書集成·學行典,268
心學,喚做人便有形氣，人心較切近於人道，心雖先得之，然被人心隔了一重，故難見道心，正如清水之在濁水，惟見其濁不見其清，故微而難見，有時發見些子便自家見得，有時又不見了，惟聖人便辨之精守得徹頭徹尾，學者則須是擇善而固執之。以義制事，以禮制心。,GJTS-XXD,古今圖書集成·學行典,117
心學,君子在車則聞鸞和之聲，行則鳴佩玉，是以非辟之心，無自入也。方氏曰：心內也，而言入何哉，蓋心雖在內，有物探之而出，及其久也，則與物俱入矣，故得以入言焉。西山真氏曰：古之君子，于所以養其心者，無不至也，佩玉中宮徵之音，步趨有詩樂之節，行必中規矩，在車則聞鸞和，進退俯仰之閒，出入動靜之際，莫不節之以禮，和之以樂，故於是時防邪僻而導中正，其為功也。易近世一切無之，而所以熒惑斲喪者，則不可勝數，故於是時防邪僻而導中正，其為力也。難夫惟知其難，而益勉持敬之功庶乎，非僻無自而入矣。,GJTS-XXD,古今圖書集成·學行典,236
心學,無益無損也。以其形，因為之名，此因之術也。名者，聖人之所以紀萬物也。人者立於彊，務於善，未於能，動於故者也。聖人無之，無之，則與物異矣，異則虛，虛者萬物之始也，故曰可以為天下始。人迫於惡，則失其所好，怵於好，則忘其所惡，非道也。故曰：不怵乎好，不迫乎惡，惡不失其理，欲不過其情，故曰君子恬愉無為，去智與故，言虛素也。其應非所設也，其動非所取也，此言因也，因也者，舍己而以物為法者也。感而後應，非所設也，緣理而動，非所取也。過在自用，罪在變化，自用則不虛，不虛則仵於物矣。變化則為生，為生則亂矣。故道貴因，因者，因其能者，言所用也。君子之處也若無知，言至虛也。其應物也若偶之，言時適也。若影之象形，響之應聲也，故物至則應，過則舍矣，舍矣者，言復所於虛也。,GJTS-XXD,古今圖書集成·學行典,326
心學,但心不著物又得不動，此是真定正基用，此為定心氣調和久益輕爽，以此為驗則邪正可知矣，若心起皆滅不簡，是非永斷，覺知入於忘定，若任心所起一無收制，則與凡夫原來不別若維斷善惡心無指歸，肆意浮游待自定者徒自誤爾，若遍行諸事言心無所染者，於言甚善於行極非，真學之流特宜滅，此今則息住而不滅，照守靜而不著，空行之有常自得真見，如有時事或然生疑者，且任思量令事得濟，所疑復悟，此亦生慧正根，悟已則止，必莫有思。思則以智害性為子傷本，雖騁一時之俊終虧萬代之業，若煩邪亂想隨覺則除，若聞毀譽善惡等事，皆即撥去。莫將心受，受之則心滿，心滿則道無，所居所有聞見，如不聞見即是非善惡不入於心，心不受外。名曰：虛心，心不逐外。,GJTS-XXD,古今圖書集成·學行典,300
心學,名曰：安心，心安而虛道，自來居經，云人能虛心無心，非欲於道，道自歸之，內心既無所著，外行亦無所為，非淨非穢，故毀譽無從生，非智非愚，故利害無由撓實，則順中為常權，則與時消息，苟免諸累是其智也。若非時非事役思彊為者，自為不著，終非真學何耶，心如眼也，纖毫入眼，眼則不安，小事關心，心必動亂，既有動病難入定門，是故修道之要急在除病，病若不除終難得定，有如良田荊棘未除，雖下種子嘉苗不茂。愛欲思慮是心荊棘，若不除剪定慧不生，此心由來依境未慣獨立乍無所託難，以自安縱得暫安，還復散亂隨起隨制，務令不動久，久和熟自得安。閒無問晝夜行住坐臥及應事之時，當須作意安之，若未得定，即須安養莫有惱觸少得安，閒即堪自樂漸漸馴狎，惟益清遠且牛馬家畜也，放縱不收猶自生梗不受，駕御鷹鸇野鳥也，為人羈紲，終日在手自然調熟。,GJTS-XXD,古今圖書集成·學行典,348
心學,心亦如是，若放逸縱任不收惟益粗疏何能觀妙，或曰：夫為大道者，在物而心不染處，動而神不亂無，事而不為無時而不寂，今獨避動而取安，離動而求定，勞於控制，乃有動靜一心滯於住守，是成取舍兩病都未覺，其外執而謂道之楷要，何其謬耶。答曰：總物而稱大，通物之謂道在物，而不染處事而不亂真，為大矣。實為妙矣，然吾子之鑒有所未明，何者子徒見貝錦之輝煥，未曉先由於素絲纔聞鶴鳴之沖天，詎識先資於穀食，蔽日之榦起於毫末，神凝至聖積習而成，今徒知言聖人之德而不知聖人之所以德也。,GJTS-XXD,古今圖書集成·學行典,227
心學,夫謂操而存者，非以彼操此而存之也，舍而亡者非以彼舍此而亡之也，心而自操則亡者，存舍而不操則存者亡耳，然其操之也。亦曰：不使旦晝之所為，得以梏亡其仁義之良心云爾。非塊然兀坐以守其炯，然不用之知覺而謂之操存也。若盡心云者，則格物窮理廓然貫通，而有以極。夫心之所具之理也，存心云者，則敬以直，內義以方外。若前所謂精一操存之道也，故盡其心，而可以知性知天以其體之不蔽，而有以究。夫理之自然也，存心而可以養性，事天以其體之不失而有以順。夫理之自然也，是豈以心盡心以心存心，如兩物之相持而不相舍哉。若參前倚衡之云者，則為忠信篤敬而發也。蓋曰：忠信篤敬不忘乎心，則無所適，而不見其在是云爾，亦非有以見。夫心之謂也，且身在此而心參於前，身在輿而心倚於衡，是果何理也耶。,GJTS-XXD,古今圖書集成·學行典,326
心學,便謂之私欲者，蓋只一毫髮不從天理，上自然發出便是私欲，所以要得必有事焉，而勿正勿忘勿助長，只要沒這些計較，全體是天理流行，即人心而識道心也，故又以鳶魚飛躍明之先覺之為，後人也。可謂切至矣，此語如何更乞裁諭。又熹謂存亡出入固人心也，而惟微之本體，亦未嘗加益，雖舍而亡，然未嘗少損。雖曰：出入無時，未嘗不卓然乎，日用之閒而不可掩也。若於此識得，則道心之微初不外此，不識則人心而已矣，蓋人心固異道，心又不可作兩物看，不可於兩處求也，不審尊意以為然否。,GJTS-XXD,古今圖書集成·學行典,222
心學,亦曰：主一無適非禮不動，則中有主，而心自存耳，聖賢千言萬語考其發端，要其歸宿不過如此，子約既識其端，不必別生疑慮，但循此用功久而不息，自當有所至矣。,GJTS-XXD,古今圖書集成·學行典,74
心學,來書云，夫子語仁以克己為要，佛氏論性以無心為宗，而以龜山心不可無之說，為非熹謂所謂己者，對物之稱，乃是私認為己，而就此起計較生愛欲，故當克之，克之。而自復於禮，則仁矣。心乃本有之物，虛明純一貫徹感通，所以盡性體道皆由於此，今以為妄而欲去之，又自知其不可，而曰：有真心存焉。則又是有心矣，如此則無心之說，何必全是，而不言無心之說，何必全非乎，若以無心為是，則克已乃是有心，無心何以克己，若以克己為是，則請從事於斯而足矣，又何必克己於此，而無心於彼，為此二本而枝其辭也。,GJTS-XXD,古今圖書集成·學行典,233
心學,所論心之存亡，得之。前日得正思書說得，終未明了。適答之云此心，有正而無邪。故存則正不存則邪，不知渠看得復如何也，但來諭所謂深體大原而涵養之，則又不必如此，正惟操則自存動靜，始終不越敬之一字而已，近方見得伊洛拈出此字，真是聖賢真的要妙工夫，學者只於此處著實用功，則不患不至聖賢之域矣。,GJTS-XXD,古今圖書集成·學行典,141
心學,理無心，則無著處。心者，氣之精爽。發明心字，曰：一言以蔽之，曰生而已。天地之大德曰生，人受天地之氣而生，故此心必仁，仁則生矣。心須兼廣大流行底意看，又須兼生意看。且如程先生言：仁者，天地生物之心。只天地便廣大，生物便流行，生生不窮。心與理一，不是理在前面為一物。理便在心之中，心包蓄不住，隨事而發。因笑云：說到此，自好笑。恰似那藏相似，除了經函，裏面點燈，四方八面皆如此光明燦爛，但今人亦少能看得如此。問：心之為物，眾理具足。所發之善，固出於心。至所發不善，皆氣稟物欲之私，亦出於心否。曰：固非心之本體，然亦是出於心也。又問：此所謂人心否。子升因問：人心亦兼善惡否。曰：亦兼說。問：形體之動，與心相關否。曰：豈不相關。自是心使他動。曰：喜怒哀樂未發之前，形體亦有運動，耳目亦有視聽,GJTS-XXD,古今圖書集成·學行典,340
心學,心本是箇動物，不審未發之前，全是寂然而靜，還是靜中有動意。曰：不是靜中有動意。周子謂靜無而動有。靜不是無，以其未形而謂之無；非因動而後有，以其可見而謂之有耳。橫渠心統性情之說甚善。性是靜，情是動。心則兼動靜而言，或指體，或指用，隨人所看。方其靜時，動之理只在。伊川謂：當靜時，耳無聞，目無見，然見聞之理在，始得。及動時，又只是這靜底。淳舉伊川以動之端為天地之心。曰：動亦不是天地之心，只是見天地之心。如十月豈得無天地之心。天地之心流行只自若。元亨利貞，元是萌芽初出時，亨是長枝葉時，利是成遂時，貞是結實歸宿處。下梢若無這歸宿處，便也無這元了。惟有這歸宿處，元又從此起。元了又貞，貞了又元，萬古只如此，循環無窮，所謂維天之命，於穆不已，說已盡了。十月萬物收斂，寂無蹤跡，到一陽動處,GJTS-XXD,古今圖書集成·學行典,339
心學,其言重以舒兩句。言發於心，心定則言必審，故的確而舒遲；不定則內必紛擾，有不待思而發，故淺易而急迫。此亦志動氣之驗也。問：心是郛郭，便包了性否。先生首肯，曰：是也。如橫渠心統性情一句，乃不易之論。孟子說心許多，皆未有似此語端的。子細看，便見其他諸子等書，皆無依稀似此。方賓王以書問云：心者，性之郛郭，當是言存主統攝處。可學謂：郛郭是包括。心具此理，如郛郭中之有人。曰：方說句慢。問：以窮理為用心於外，是誰說。曰：是江西說。又問：發見說話，未是。如此，則全賴此些時節，如何倚靠。曰：湖南皆如此說。曰：孟子告齊王，乃是欲因而成就之，若只執此，便不是。又問：穀種之必生，如人之必仁。如此,GJTS-XXD,古今圖書集成·學行典,289
心學,終不能優游涵泳以達於道。學者工夫，且去剪截那浮汎底思慮。凡學者須要先明得一箇心，然後方可學。譬如燒火相似，必先吹發了火，然後加薪，則火明矣。若先加薪而後吹火，則火滅矣。問：心存時也有邪處。曰：如何。泳曰：有人心、道心。如佛氏所謂作用是性，也常常心存。曰：人心是箇無揀擇底心，道心是箇有揀擇底心。到心存時，已無大段不是處了。惻隱、羞惡、是非、辭遜是正心，才差去，便是放。若整齊、嚴肅，便有惻隱、羞惡、是非、辭遜。某看來，四海九州，無遠無近，人人都是放心，也無一箇不放。如小兒子才有智識，此心便放了，這裏便要講學存養。,GJTS-XXD,古今圖書集成·學行典,257
心學,動處是心，如此，則是將一物分作兩處了。心與性，不可以動靜言。凡物有心而其中必虛，如飲食中雞心豬心之屬，切開可見。人心亦然。只這些虛處，便包藏許多道理，彌綸天地，該括古今。推廣得來，蓋天蓋地，莫不由此，此所以為人心之妙歟。理在人心，是之謂性。性如心之田地，充此中虛，莫非是理而已。心是神明之舍，為一身之主宰。性便是許多道理，得之於天而具於心者。發於智識念慮處，皆是情，故曰心統性情。先生取近思錄，指橫渠心統性情之語以示學者。力行問曰：心之未發，則屬乎性；既發，則情也。曰：是此意。因再指伊川之言曰,GJTS-XXD,古今圖書集成·學行典,247
心學,吳顯仲問云，某何故多昏，陸子曰：人氣稟清濁不同，只自完養不逐物，即隨清明纔一逐物便昏眩了，人心有病須是剝落，剝落得一番即一番清明，後隨起來又剝落又清明，須是剝落得淨盡方是。心不可泊一事，只自立心，人心本來無事，胡亂被事物牽將去，若是有精神即時便出便好，若一向去便壞了。既知自立此心無事時，須要涵養不可便去理會事，人不肯心閒無事，居天下之廣居，須要去逐外著一事印一說，方有精神。人心只愛去泊著事，教他棄事如鶻孫失了樹，更無住處，古人精神不閒用不做則已，一做便不徒然，所以做得事成須要一切蕩滌，莫留一些方得。,GJTS-XXD,古今圖書集成·學行典,252
心學,人心寧靜專一則窮理作事有力。欲淡則心虛，心虛則氣清，氣清則理明，公則四通八達，私則偏向一隅。道理浩浩無窮，惟心足以管之。知止則有定，不知止則心不定。愈收斂，愈充拓，愈細密，愈廣大，愈深妙，愈高明。凡物虛則有神，如鼓虛則響，鐘虛則鳴，心虛則靈。心細密則見道；心則行不著，習不察。心大則如天之無物不包，心小則如天之無物不入。心一收而萬理咸至，至非自外來也。蓋常在是而心存有以識其妙耳。心一放而萬理皆失，失非向外馳也。蓋雖在是而心亡無以察其妙耳。性雖無物不有，無時不然。然或心有不存則不能體是而與之相違矣。故道雖不可離而存養省察之功不可閒也。理如物,GJTS-XXD,古今圖書集成·學行典,271
心學,不可須臾離，故靜而未有事接之時則此心未動，此理未發然。此時此心寂然在內，此理全具于中。故戒謹恐懼以存養之。若真無心無理，又戒謹做甚，又存養做甚。必有物在內，故須主敬須存養。無事時不教心空，有事時不教心亂。心有主，雖在鬧中亦靜，故程子以為金革百萬與飲水曲肱一也。然必知之深養之厚心，方不動。今人有聰明都不會用，只去雜駁上學或記誦辭章或涉獵史傳或泛觀諸子百家。用心一差，其聰明反為心害，其聰明反為不聰明矣。,GJTS-XXD,古今圖書集成·學行典,201
心學,心猶鏡也，天下萬物之理具于心，猶天下萬物之形照于鏡也。鏡照形而不能改物之形，心具理而不能易物之理，故仁必于父子而不于君臣，義必于君臣而不于父子。當其為子則盡子道，當其為臣則盡臣道，行道由己而由人乎哉。君子誠之為貴，蓋言心也。以心應物則物各得其理。子孝成子而亦成夫父，非必化而慈置之得所則非遺其親矣，是故父子之物成。臣忠成臣而亦成夫君，非必化而仁置之得所則非後其君矣，是故君臣之物成。蓋天下皆然，其在心也存焉，為仁發焉為知初無內外之分。及夫隨物賦形守常遇變，事有萬殊，而吾之應之動，中節會自然之妙，固如此耳，成物至矣。孰謂此外又有所謂時措者哉。,GJTS-XXD,古今圖書集成·學行典,271
心學,春秋謂一為元者何，宋儒胡安國曰：元即仁也，仁人心也，所以明君用也，蓋乾元資始坤元資生者，天地之用也，人得是元以生仁也者，心之生理渾然萬物一體者也，大君者天地之宗子而勿忘勿助正心體元者，所以為治天下國家之本也，本正則乾坤合，德而百官萬民莫敢不一于正矣，春秋紀元所以開萬世心學之源也歟。桓公十五年，春，二月，天王使家父來求車。臣若水通曰：春秋書天王使來求車，譏侈心失王度也，夫遣使需索之謂求命車命服天子，所以錫于臣下也，桓王天下之共主以喪事來求貨財，已為不可，況車服乎，所以然者以侈心一動，莫為防制顛倒迷惑冠履為之倒置，而王室衰亂莫能救也，然則心之正不正豈小故哉。僖公二十八年，衛侯出奔楚。臣若水通曰：春秋書衛侯出奔楚者，何咎文公也，王者莫大乎存心，存心莫大乎公恕，胡安國曰：心不外者，乃能統大眾智不鑿者，乃能處大事，晉文舉動煩擾憾衛侯之不禮，拒之于斂盂之盟，則陷于私鑿其智而心不廣矣，春秋責晉文以見君人者，當宅心以廣大高明，而不以私小也。,GJTS-XXD,古今圖書集成·學行典,418
心學,《禮記‧禮運》曰：故宗祝在廟，三公在朝，三老在學，王前巫而後史，卜筮瞽侑，皆在左右，王中，心無為也。以守至正。臣若水通曰：宗祝在廟以贊禮也，三公在朝以論道也，三老在學以示教也，前設巫人以通鬼神也。後設史官以紀言動也，設卜筮以決吉凶也，設瞽侑以宣歌樂也，大而廟朝小，而左右罔非正人所以養吾心之正也，王中心夫何為哉，守吾心之正而已矣。孔子曰：無為而治者其舜也，與夫何為哉，恭己正南面而已，夫人心本正也，而有不正者人為之害也，得人以輔之而己無所為焉，則心之本體正矣。《玉藻》曰：古之君子必佩玉，右徵角，左宮羽，趨以采齊，行以肆夏，周旋中規，折旋中矩，進則揖之，退則揚之，然後玉鏘鳴也，故君子在車則聞鸞和之聲，行則鳴佩玉，是以非辟之心，無自入也。,GJTS-XXD,古今圖書集成·學行典,319
心學,蓋由其不識心爾知心之病，斯能知心之本體矣，故知多寡易止之失，則知不多不寡不易不止，而心正矣，是故有以用心于博聞強識之支離者，其失也，多有以不用心而徑超頓悟者其失也，寡有以粗心于百姓日用其失也，易有以甘心于自暴自棄其失也，止四失者過與不及，皆非吾心本體之正也，是故古之教者觀病以知心，因心以救失，惟以長養其善念爾，蓋善也者，吾心之天理也，學者苟知天理為本體，而隨處體認焉則無過不及，勿忘勿助之閒自有易簡之道，而帝王心學之傳在是矣，謹以為聖明心學萬一之助。《樂記》曰：致樂以治心，則易直子諒之心，油然生矣。易直子諒之心生則樂，樂則安，安則久，久則天，天則神，天則不言而信，神則不怒而威。臣若水通曰：致者約而有諸己之意。孟子曰：樂之實，樂斯二者。是也，仁義之良心人所固有，不待外求樂，所以養吾心之中和，內外合一者也。朱熹曰：子諒讀為慈良易直慈良之心，仁也。,GJTS-XXD,古今圖書集成·學行典,375
心學,夫四者既亡則天理自見，是謂有事，否則雖強無之且將失于空，虛流于異學而何可以入道哉，此學者所當自究竟也。孟子曰：人皆有不忍人之心。先王有不忍人之心，斯有不忍人之政矣。以不忍人之心，行不忍人之政，治天下可運之掌上。所以謂人皆有不忍人之心者，今人乍見孺子將入于井，皆有怵惕惻隱之心。非所以內交於孺子之父母也，非所以要譽於鄉黨朋友也，非惡其聲而然也。由是觀之，無惻隱之心，非人也；無羞惡之心，非人也；無辭讓之心，非人也；無是非之心，非人也；惻隱之心，仁之端也；羞惡之心，義之端也；辭讓之心，禮之端也；是非之心，智之端也。人之有是四端也，猶其有四體也。有是四端而自謂不能者，自賊者也；謂其君不能者，賊其君者也。凡有四端於我者，知皆擴而充之矣，若火之始然，泉之始達。苟能充之，足以保四海；苟不充之，不足以事父母。,GJTS-XXD,古今圖書集成·學行典,350
心學,漢高帝不悅學輕儒生，臣以為漢高帝所不悅者，特腐儒宿學爾，使當時有以二帝三王告之，知其必敬信功烈，不止此因陳聖王之學所以明理正心為萬事之綱，帝稱善，遂拜樞副，珙因薦張栻汪應辰陳良翰學行于帝。臣若水通曰：宇宙之內，人心一而已矣，何則天一而已矣，故一人之心即千萬人之心，一時之心即千萬世之心。孔子曰：斯民也，三代之所以直道而行也，然而一人一時之心，或有所蔽，故古之聖人必闢四門廣眾論，合乎人心之正，則天理之公在是矣，正心之說首以為孝宗，告此劉珙。所以度越諸臣也歟。宋孝宗淳熙六年，詔求直言知南康軍，朱熹上疏其略曰：天下之務莫大于恤民，在人君正心術以立綱紀。蓋綱紀不能以自立，必人主之心術公平正大，無偏黨反側之私，然後有所係而立。君心不能以自正，必親賢臣，遠小人，講明義理，閉塞私邪，然後可得而正。,GJTS-XXD,古今圖書集成·學行典,345
心學,臣若水通曰：人君心術之邪正係君子小人之親疏也，小人疏君子親，則養之以正，君心自不能以不正矣，君子疏小人親則養之以邪，君心自不能以不邪矣，君心正則政莫不正，然而不治者未之有也，君心邪則政莫不邪，然而不亂者，未之有也。朱熹心術之論，真人主之龜鑒也哉。宋孝宗淳熙十五年，以朱熹為崇政殿說書，熹辭不至，熹既歸投匭進封事言：大本急務。大本者，陛下之心；急務則輔翼太子，選用大臣，振舉紀綱，變化風俗，愛養民力，修明軍政。凡此六事，皆不可緩，而本在于陛下之一心。一心正則六事無不正，一有人心私欲介乎其閒，則雖憊精勞心不可為矣。疏入，夜漏下七刻，帝已就寢，亟起秉燭，讀之終篇。明日，除主管西太一宮，兼崇政殿說書。熹力辭，乃以祕閣修撰，奉祠。,GJTS-XXD,古今圖書集成·學行典,312
心學,對曰：臣以菲薄叨承恩命敢不盡公，以報太祖曰：公即無私義之謂也，私即亡公利之謂也，要公之一字，亦未易言此心，如止水。明鏡無分毫私意，累之，然後揆事度物廓然無滯，若使胸中微有芥蔕，即不得為公矣，卿宜勉之。臣若水通曰：臣伏觀我太祖高皇帝，諭蔡哲之命大哉，皇言一哉皇心先之以義利公私之辨，明其幾也，終之以止水明鏡之喻，明其體也，可謂深得心學之要者矣，仰惟我皇上當以聖祖為法，而在位諸臣亦當以蔡哲為法，則君臣咸有一德而治化成矣。洪武十八年五月辛酉朔，上御華蓋殿，文淵閣大學士朱善進讀心箴畢，上曰：人心道心有倚伏之幾，蓋仁愛之心生則忮害之心息，正直之心存則邪詖之心消，羞惡之心形則貪鄙之心絕，忠之心萌則巧偽之心杜，故人常持此心不為情欲所蔽，則至公無私自無物我之累爾。,GJTS-XXD,古今圖書集成·學行典,327
心學,一點虛靈萬象存。王陽明曰：心之良知，是謂聖皆是以精神知覺言心也。儒釋所以雖皆言心，而不同以此也。近世不知此，而徒嘵嘵曰：彼心學也，此亦心學也。陸氏之學是即孔孟之學也。嗚呼，惑也久矣。儒以義理為主，佛以知覺為主，學術真似同異是，非邪正皆判於此。孔子曰：非禮勿視非禮勿聽，非禮勿言非禮勿動。孟子曰：非仁無為也，非禮無行也。周子曰：仁義禮智四者，動靜言貌視聽無違之謂，純此以義理為主也。傳燈錄曰：作用是性在目曰見，在耳曰聞，在鼻嗅香，在口談論，在手執捉，在足運奔。陸象山曰：吾目能視、耳能聽、鼻能知香臭、口能知味、心能思、手足能運動、更要甚存誠持敬。楊慈湖曰：吾目視耳聽鼻嗅口嘗手執足運，此即是道之用。王陽明曰：那能視聽言動底，便是性。皆以知覺為主也。,GJTS-XXD,古今圖書集成·學行典,323
心學,心是箇極活的東西，不由人把捉得，虞書所謂惟危惟微，南華經所謂其熱焦火其寒凝冰，庶幾足以形容之這裡須大入理會，在試看孔子，豈不是古今第一等大聖，還用七十年磨煉工夫，方纔敢道個從心，試看孟子豈不是古今第一等大賢，還用了四十年磨煉工夫，方纔敢道個不動心，蓋事心之難如此，只有告子最來得易卻又差。,GJTS-XXD,古今圖書集成·學行典,144
心學,自古聖賢學問總只在心上用功，不然即終日孳孳總屬枝葉。聖賢之學，心學也。然心亦有不可不辨者，故曰：人心惟危道心惟微，惟精惟一，允執厥中若不辨，人心道心而第。曰：只在心上用功，則遍周法界之說，當與精一執中並傳矣。孔門不輕言心，其自敘曰：從心所欲，不踰矩其稱回。曰：其心三月不違仁。其警人曰：無所用心難矣哉，言心便言矩，便言仁，此道心之說也，言心便言用此精一之說也，以道心為主則心有所用，而不落於空，人心悉化為道心，即心即矩，即仁即心，是言仁即所以言心也，又何必數言心哉，不然舍矩言心，舍仁言心，又舍用言心，則此心了不可得，而左袒人心者，得借口矣。孟子論心之本體，歸之理義。故曰：心之所同然者何也。謂理也，義也。論心之工夫，歸之操存。故曰：操則存，舍則亡，此正孟子得統於孔子處，若言心不言理義，則本體涉於虛言，理義不言操存，則工夫流於泛，便非孔門惓惓論心之旨。,GJTS-XXD,古今圖書集成·學行典,377
心學,故謂心之本體，容不得一毫欲，則可謂容不得一毫理，則不可蓋人心之初，惟有此理，豈可說容不得或問如何是理。曰：即所謂怵惕惻隱之心是也。夫子之從心是從志，學中千磨百鍊而來，所以能從心，所欲不踰矩，若放開學字而曰：從心所欲是縱心，非從心也。從心縱心此吾儒異端之辨。,GJTS-XXD,古今圖書集成·學行典,128
心學,心不為形役，此之謂大丈夫。人心與道心相去不多，自己覺危處，便是人心不危處，便是道心卻微也。於此不用精一之功，何以得至執中地位。聖賢教人祇在心上用功，以了此性分內事。今人全不在心上用功，不過求得虛名於自己身心毫無補益，真可謂舉世憒憒者矣。,GJTS-XXD,古今圖書集成·學行典,118
心學,心雖主乎一身，而實管乎天下之理，理雖散在萬事，而實不外乎一人之心，是其一分一合之閒，未免以啟學者心理為二之弊，此後世所以有專求本心，遂遺物理之患也。士貴乎有天下國家之志，有天下國家之志，夫然後能有天下國家之憂，而其視非義也，雖一介若將浼焉，其視民之飢寒愁苦，與其厄於貪殘猛悍汲汲焉，救之也。如赤子之在膏火，而同室在虎狼之口，其身之毀譽禍福，又奚暇乎計也，此之謂天下第一流人品，孟子所謂無待文王而興者也，果何為其然也，蓋宇宙一氣也，天地萬物一體也，身家國天下一物也，心也者天聰明也，譬諸日月皜皜乎，無不照臨也，泰山不能虧日月之光，而藐茲軀殼能限吾天聰明也乎，是故仰焉，而星辰俯而草木皆氣也，皆道也。即皆我也，況於人乎，是心也，自堯舜謂之道心，謂之中。,GJTS-XXD,古今圖書集成·學行典,324
心學,將以為近也，天理當機忸怩泚顙己私一動骨肉仇讎形坐神馳魂游魄制一睫之閒，恍然在几席之前，忽然在千里之外，孰得而執之者也，是故自聖人以至塗人作德日休作偽日拙心之勞逸不齊，莫非心也。顧用之何如耳，雖曰觀諸孩提之愛敬，則人生之初其心本無不善，觀之行道乞人不受呼蹴，雖梏亡之後本心猶有未盡泯者，不知此乃聖賢多方引誘，或指點於未喪之先，或指點於既喪之後，克念罔念聖狂攸分無非欲人自識，其真心以自存也。不然人莫不為孩提也，曾有漸長不為物引，習移者乎。乞人不受呼蹴曾有永保此心。而勿喪者乎，譬之穀種不種不生，譬之真金不淘不淨近之論心，學者如之何競指眾人見在之心，即與聖人同也。然則世之人，豈盡失其同然之真乎，噫難言也。,GJTS-XXD,古今圖書集成·學行典,301
心學,而此心在人終有不可得，而泯者試觀一切，常人日為智識縈絆以自蔽其本，然之良知此心若梏亡之殆盡也，一或有所感觸未嘗無惻隱羞惡之發，果待學之慮之，然後惻隱之羞惡之乎，泛觀一言一動聞之即應感之，即通起居食息皆不待學慮，而當其則者果何物也。人特不肯反躬默識以擴而充之，所以行不著習不察，終身由之而不知耳，大人則不失此心也，謂之不失或減之絲毫失也，或加之絲毫亦失也，何也。此心天然自有無將迎無留滯，無內外隱顯圓融透徹流動變化，雖絲毫不可得而加損者已悉。,GJTS-XXD,古今圖書集成·學行典,220
心學,天下萬世公惡存也，形天下而我無形，事天下而我無事，此乾所以知始坤，所以作成也，存此為忠信，主此為敬聖，人不離此身宇宙在乎手，存吾眉睫今古不能違體中正仁義之全，而參三才，以立極者其惟此道哉，而今日奈何。是憂天無雨露，思以憧憧一百慮也，是怵於波而汨於湛也，危亦甚矣，嗟夫古人闇之今人的之，古人復之今人作之不的不亡，不作不凶，千里毫釐是宜治亂殊規，而古今學術邈乎不相及也，胡不亦自反其平旦而深思之也，然則復見天地心謂何耶。曰：復而後天地之心，可見也。雖然君子必欲見所不可見，而後可見者可得復也。傳曰：不見之中，獨見曉焉，是謂坤復之際。,GJTS-XXD,古今圖書集成·學行典,264
心學,夫善心體也，在貌曰恭，在言曰從，在視曰明，在耳曰聰，在思曰睿，在父子曰親，在君臣曰義，在夫婦曰別，在長幼曰序，在朋友曰信，如之，何其無之也。則曰：吾所謂無，非斷滅也，不著於善云爾嘗試。反而觀之，即心即善原是一物，非惟無所容其著而亦何所容其不著也。且著不著，念頭上事耳，難以語心即虞。其著去其著而可矣，善曷與焉而并去之也。嗟嗟古之君子所為，兢兢業業終其身，捧持而不墜者，今之君子所視為瑣瑣而等諸土苴者也。古之君子所為孜孜亹亹終其身，好樂之而不倦者，今之君子所視為拘拘而,GJTS-XXD,古今圖書集成·學行典,233
心學,輒進而證諸六經四子及諸大儒，凡其言之有關於心者，悉裒而次之其有引而未發，發而未竟者，各為手拈數語，究晰指歸要以明善，為心體非為心累，又以明此體，即實而空非離實而空也。編成命曰心學宗，庶幾學者一覽，而洞見聖賢之心，因而自見其心，即惡言空者於此識得，吾之所謂空自不必以似廢真而過有所諱，即好言空者於此識得。彼之所謂空，自不容以似亂真而漫無所別，滔滔狂瀾，先生其砥柱之矣。會先生之子魯岳公來按我吳出以視兵憲虛臺，蔡公公韙之授宜興喻侯梓行公，諸同志謂予宜有言。蓋昔王文成之揭良知自信易簡直截可俟。百世委為不誣，而天泉證道又獨標無善無惡為第一，諦予竊惟良，即善也。善所本，有還其本有，惡所本，無還其本無，是曰：自然彝善為惡絀，有為無不免費安排矣。以此論之，孰為易簡孰為支離孰為直截孰為勞攘，詎不了了。,GJTS-XXD,古今圖書集成·學行典,345
心學,《莊子‧天地篇》：子貢南遊於楚，反於晉，過漢陰，見一丈人方將為圃畦，鑿隧而入井，抱甕而出灌，搰搰然用力甚多而見功寡。子貢曰：有械於此，一日浸百畦，用力甚寡而見功多，夫子不欲乎。為圃者仰而視之曰：奈何。曰：鑿木為機，後重前輕，挈水若抽，數如泆湯，其名為槔。為圃者忿然作色而笑曰：吾聞之吾師，有機械者必有機事，有機事者必有機心。機心存於胸中，則純白不備；純白不備，則神生不定，神生不定者，道之所不載也。吾非不知，羞而不為也。《人閒世篇》：顏回曰：回之家貧，唯不飲酒不茹葷者數月矣，若此則可以為齋乎。曰：是祭祀之齋，非心齋也。回曰：敢問心齋。,GJTS-XXD,古今圖書集成·學行典,268
心學,仲尼曰：若一志，無聽之以耳而聽之以心，無聽之以心，而聽之以氣，聽止於耳，心止於符，氣也者，虛而待物者也，唯道集虛，虛者，心齋也。《孔叢子》：詰墨靈公汙，而晏子事之以潔。莊公怯而晏子事之以勇，景公侈而晏子事之以儉。梁丘據問晏子曰：事三君而不同心，而俱順焉。仁人固多心乎。晏子曰：一心可以事百君，百心不可以事一君，故三君之心非一也。而嬰之心非三也。孔子聞之曰：小子記之，晏子以一心事三君，君子也。《論衡‧感虛篇》：申喜夜聞其母歌，心動，開關問歌者為誰，果其母。蓋聞母聲，聲音相感，心悲意動，開關而問，蓋其實也。《漢書‧陳平傳》：平降漢，或讒平。漢王召平而問曰：聞先生事魏不遂，事楚而去，今又從吾遊，信者固多心乎。平曰：魏王不能用臣說。項王不信人,GJTS-XXD,古今圖書集成·學行典,320
心學,更何有也。慈湖即北面納拜，終身師事焉。《象山語錄‧詹阜民記》：象山舉公都子問鈞是人也，一章云：人有五官，官有其職。某因思之是，便收此心焉。惟有照物而已。他日侍坐，先生謂曰：學者能嘗閉目亦佳。某又因此無事則安坐，瞑目用力操存，夜以繼日。如是者半月，一日下樓忽覺此心已復澄瑩中立竊異者，遂見先生。先生目送而視之，曰：此理已顯也。某問先生何以知之。曰：占之眸子而已。因謂某道果在邇乎，某曰然。《宋史‧詹體仁傳》：體仁，以存誠慎獨為主。真德秀從其游，嘗問居官民之法，體仁曰：盡心、平心而已，盡心則無愧，平心則無偏。世服其確論云。《羅點傳》：點端介有守，義利之辨皎如。或謂天下事非才不辨，點曰：當先論其心，心苟不正，才雖過人，果何取哉。《睽車志》：劉先生者，河朔人，年六十餘，居衡嶽紫蓋峰下。閒出衡山縣市從人丐，得錢則市醢酪。,GJTS-XXD,古今圖書集成·學行典,358
豫防,象曰：初九虞吉，志未變也。誠齋楊氏曰：虞雖訓度亦防也。書儆戒無虞萃戒不虞是也邪。不閑則誠不存家。人之閑有家中孚之虞，皆見於初九。防家防心皆在初也。故孔子皆以志未變贊之。,GJTS-XXD,古今圖書集成·學行典,84
豫防,子言之，君子之道，辟則坊與，坊民之所不足者也。大為之坊，民猶踰之，故君子禮以坊德，刑以坊淫，命以坊欲。應氏曰：理欲相為消長，人欲熾盛而有餘。則天理消減而不足禮，則防其所不足而制其所有餘焉。性之善為德，禮以防之而養其源，情之蕩為淫，刑以防之而遏其流。聖人防民之具至矣。然人之欲無窮而非防閑之所能盡也，聖人於是而有命之說焉。命出於天，各有分限而截然不可踰也。天之命令人力莫施，以是防之則覬覦者塞羨慕者止，而欲不得肆矣。,GJTS-XXD,古今圖書集成·學行典,207
豫防,高牆豐上激下，未必崩也；降雨興，流潦至，則崩必先矣。草木根荄淺，未必撅也；飄風興，暴雨墜，則撅必先矣。君子居是邦也，不崇仁義，尊其賢臣，以理萬物，未必亡也；一旦有非常之變，諸侯交爭，人趨車馳，迫然禍至，乃始愁憂，乾喉焦唇，仰天而嘆，庶幾乎望其安也，不亦晚乎。孔子曰：不慎其前，而悔其後。雖悔無及矣。詩曰：啜其泣矣，何嗟及矣。,GJTS-XXD,古今圖書集成·學行典,162
務本,五行，四時，十二月，還相為本也。本者，始也。五行之運於四時迭，相終而還相始。終則有始，如環無端也。冬終竭而春始來，則春為夏之本，春竭而夏來，則夏又為秋之本，已往者為見在者所竭，見在者為未來者所本，五行四時十二月莫不皆然也。又聖人作則，必以天地為本。馬氏曰：法象莫大乎天地，故以為本。又仁者，義之本也。張子謂經禮三百，曲禮三千，無一事之非仁也。猶之木焉，從根本至枝葉，皆生意，此全體之仁也。然有一本至千枝萬葉，先後大小各有其序，此散體之禮也。而其自本至末，一枝一葉各具一理，隨時榮悴各得其宜者，義也。,GJTS-XXD,古今圖書集成·學行典,249
務本,愛與敬其政之本與。擴而充之，其愛至於不敢惡於人，其敬至於不敢慢於人，而德教加於百姓，刑於四海。故曰：愛與敬其政之本與。溫良者，仁之本也。嚴陵方氏曰：溫良則得於中，故以為本。,GJTS-XXD,古今圖書集成·學行典,86
務本,重禮所以為國本也。石林葉氏曰：所以為國本者，何也。蓋冠而成之，則責其為子為子將至於為父。子則有臣道也，父則有君道也。為國之本莫大於是。尊有元酒，教民不忘本也。元古之世無酒以水行禮，故後世因謂水為元酒，不忘本者思禮之所由起也。,GJTS-XXD,古今圖書集成·學行典,112
務本,禮有三本：天地者，生之本也；先祖者，類之本也；君師者，治之本也。無天地，惡生。無先祖，惡出。無君師，惡治。三者偏亡，焉無安人。故禮、上事天，下事地，尊先祖，而隆君師。是禮之三本也。大饗，尚元尊，俎生魚，先大羹，貴食飲之本也。饗，尚元尊而用酒醴，先黍稷而飯稻粱。祭，齋太羹而飽庶羞，貴本而親用也。貴本之謂文，親用之謂理，兩者合而成文，以歸大一，夫是之謂大隆。聖人內修其本，而不外飾其末，保其精神，偃其智見故。漠然無為，而無不為也；澹然無治，而無不治也。,GJTS-XXD,古今圖書集成·學行典,225
務本,凡為人之大體莫善於抑末而務本，莫不善於離本而飾末。夫為國者以富民為本，以正學為基，民富乃可教，學正乃可義，民貧則背善，學淫則詐偽，入學則不亂，得義則忠孝。故明君之法務此二者以為成太平之基，致休徵之祥。夫富民者，以農桑為本，以游業為末；百工者以致用為本，以巧飾為末；商賈者以通貨為本，以鬻奇為末。三者守本離末則民富，離本守末則民貧，貧則阨而忌善，富則樂而可教，教訓者以道義為本，以巧辯為末；辭語者以信順為本，以詭麗為末；列士者以孝悌為本，以交游為末；孝悌者以致養為本，以華觀為末；人臣者以忠正為本，以媚愛為末，五者守本離末則仁義興，離本守末則道德崩。慎本略末猶可也，舍本務末則惡矣。夫因天之道分地之利六畜生於時，百物聚於野，此富國之本。游業末事以收民利，此貧邦之原。忠信謹慎，此德義之基也。虛無譎詭，此亂道之根也。故力田所以富國也。今民去農桑赴游業披采眾利聚之一門，雖於私家有富，然公計愈貧矣。,GJTS-XXD,古今圖書集成·學行典,396
務本,元寂虛靜者，神明之本也。陰陽柔剛者，二儀之本也。巍峨巖岫者，山嶽之本也。德行文學者，君子之本也。莫或無本而能立焉，是以欲致其高必豐其基，欲茂其末，必深其柢鄉黨之。友不洽而勤遠方之。求官之稱不著，而索不次之顯，是以雖佻虛譽猶狂華干霜以寒曜，不崇朝而零瘁矣。雖竊大寶於不料冒惟塵以負乘，猶鮮介附騰波，以高凌顧眄已枯株於危陸矣。聖賢孜孜勉之，若彼淺近蹻蹻忽之如此積習則忘鮑肆之臭，裸鄉不覺呈形之醜，自非遁世而無悶齊物於通塞者，安能棄近易而尋迂闊哉。將救斯弊，其術無他，徒擢民於巖岫，任才而不計也。,GJTS-XXD,古今圖書集成·學行典,245
務本,《戴逵傳》：逵字安道，性高潔，常以禮度自處，深以放達為非道，乃著論曰：元康之人，可謂好遯跡而不求其本，故有捐本徇末之弊，舍實逐聲之行，是猶美西施而學其顰眉，慕有道而折其巾角，所以為慕者，非其所以為美，徒貴貌似而已矣。《南史‧何尚之傳》：尚之子偃，字仲弘，元嘉中，位太子中庶子。孝武即位，任遇無改。求讜言，偃以為宜重農卹本，并官省事，考課以知能否，增俸以除吏姦。改領驍騎將軍。《郭祖深傳》：梁武帝初，為後軍行參軍。,GJTS-XXD,古今圖書集成·學行典,206
務本,夫禮者禁於將然之前，而法者禁於已然之後，是故法之所用易見，而禮之所為至難知也。若夫慶賞以勸善，刑罰以懲惡，先王執此之政，堅如金石，行此之令，信如四時，據此之公，無私如天地耳，豈顧不用哉。然而曰禮云禮云者，貴絕惡於未萌，而起教於微眇，使民日遷善遠而不自知也。孔子曰：聽訟，吾猶人也，必也使無訟乎。為人主計者，莫如先審取舍；取舍之極定於內，而安危之萌應於外矣。安者非一日而安也，危者非一日而危也，皆以積漸然，不可不察也。人主之所積，在其取舍。以禮義治之者，積禮義；以刑罰治之者，積刑罰。刑罰積而民怨背，禮義積而民和親。故世主欲民之善同，而所以使民善者或異。或道之以德教，或敺之以法令。道之以德教者，德教洽而民氣樂；敺之以法令者，法令極而民風哀。哀樂之感，禍福之應也。,GJTS-XXD,古今圖書集成·學行典,331
務本,近時劉珙可用則早死，張栻可用則沮死，萬一有緩急不知可以督諸軍者何人，可以當一面者何人，而金人之所素憚者又何人，而或者謂人之有才用而後見。臣聞之記曰：苟有事，必見其式；苟有言，必聞其聲。今曰有其人而未聞其可將可相，是有車而無式，有言而無聲也。且夫用而後見，非臨之以大安危試之，以大勝負則莫見其用也。平居無以知其人，必待大安危大勝負而後見焉。成事幸矣，萬一敗事，悔何及耶。昔者謝元之北禦苻堅而郗超知其必勝，桓溫之西伐李勢而劉倓知其必取，蓋元於履屐之閒無不當其任，溫於蒱博不必得則不為，二子於平居無事之日，蓋必有以察其小而後信其大也，豈必大用而後見哉。臣所謂言有事於無事之時者，十也。,GJTS-XXD,古今圖書集成·學行典,289
務本,以素防絕之也。《漢書‧霍光傳》：霍氏奢侈，茂陵徐生曰：霍氏必亡。夫奢則不遜，不遜則侮上。侮上者，逆道也。乃上疏言霍氏泰盛，陛下即愛厚之，宜以時抑制，無使至亡。書三上，輒報聞。其後霍氏誅滅，而告霍氏者皆封。人為徐生上書曰：臣聞客有過主人者，見其直突，傍有積薪，客謂主人，更為曲突，遠徙其薪，不者且有火患。主人嘿然不應。俄而家果失火，鄰里共救之，幸而得息。於是殺牛置酒，謝其鄰人，灼爛者在於上行，餘各以功次坐，而不錄言曲突者。人謂主人曰：鄉使聽客之言，不費牛酒，終無火患。今論功而請客，曲突徙薪無恩澤，焦頭爛額為上客邪。主人乃寤而請之。今茂陵徐福數上書言霍氏且有變，宜防絕之。鄉使福說得行，則國亡裂土出爵之費，臣無逆亂誅滅之敗。往事既已，而福獨不蒙其功，唯陛下察之，貴徙薪曲突之策，使居焦髮灼爛之右。上乃賜福帛十疋，後以為郎。《匡衡傳》：衡字稚圭，為太子少傅時。傅昭儀及子定陶王愛幸，寵於皇后、太子。衡上疏曰：詩始國風，禮本冠婚。始乎國風，原情性而明人倫也；本乎冠婚，正基兆而防未然也。聖王必慎妃后之際，別適長之位。所以慎防其端，禁於未然，不以私恩害公義。,GJTS-XXD,古今圖書集成·學行典,476
務本,《道山清話》：魏公一日至諸子讀書堂，見臥榻枕邊有一劍，公問何用，言夜閒以備緩急，公笑曰：使汝果能手刃賊，賊死於此，汝何以處。萬一奪入賊手，汝不得完人矣。古人青氈之說，汝不記乎。何至於此也。《聞見近錄》：仁宗朝禁中夜火，執政趨詣東華門閉而不納，遍詣諸門，皆然。王沂公語呂許公曰：可斬關而入。許公曰：不可。,GJTS-XXD,古今圖書集成·學行典,151
務本,公因進講言弒逆之事，臣子所不忍言，而仲尼書之《春秋》者，所以深戒後世人君，欲其防微杜漸居安慮危，使君臣父子之道素明，長幼嫡庶之分早定，則亂臣賊子無所萌其姦心，故《易》曰：履霜堅冰至由辯之，不早辯也。《問奇類林》：呂公著平章軍國，時門下因語次。或曰：嘉問敗壞家法，可惜。公不答，客愧而退。一客少留曰：司空尚能容呂惠卿，何況族黨。此人妄意迎合可惡也。公又不答，既歸，子弟請問二客之言何如，公亦不答。李仲和之子與包孝肅同讀書一僧舍，每出入必經由一富人門，二公未嘗往見之。一日，富人俟其過門邀之坐。二公托以他事不從。他日復招，飲意甚厚。李欲往，包公正色語曰：彼富人也。吾徒異日或守鄉郡。今妄與之交，豈不為累乎。竟不往，後十年二公果相繼典鄉郡。《厚德錄》：張文懿公士遜在相位，陳堯佐罷參知政事，有挾怨。上言堯佐欲反復，有誣諫官陰附宗室者，遜置二奏上前，且言：憸言動搖，朝廷若一開姦萌，則臣亦不能自保矣。上悟置告者於法，誣諫官事亦寢。宰相蔡確坐詩，語譏訕簾中臺諫章疏交上，必欲朝廷誅殛。,GJTS-XXD,古今圖書集成·學行典,437
慎微,明薛瑄眇忽之閒其動曰：幾究其所極千里斯，違是以作易。君子觀羸豕而著象，因地雷而謹微。言發乎口雖捫舌其靡。及行達乎遠，知駟馬之難追，惟兢兢焉，日嚴乎斯語庶遠悔尤，而天理靡虧。,GJTS-XXD,古今圖書集成·學行典,86
好善,天生烝民，有物有則，民之秉彝，好是懿德。定宇陳氏曰：天之生人，氣以成形理亦賦焉。氣之成形者，物也。理之成性者，則也。自性之確然有定者，言之謂之則。自性之秩然有常者，言之謂之彝。自其行道而得此。性理於心者。謂之德好以情言也。惟其有此則是以秉此彝。惟其性秉此彝，是以情好此。德情之所發好善如此，則性之本善可知矣。君子之於善也，猶采薪者見一芥掇之，見青蔥則拔之。見人之善懼我之不能修也。子謂賈瓊王孝逸凌敬曰：諸生何樂。凌敬曰：樂逢善人。子曰：多賢，不亦樂乎。,GJTS-XXD,古今圖書集成·學行典,226
觀人,何廣也。從開闢以迄今，歷年何多也，是編所錄意在兼收博採不特忠孝廉節以及隱逸一節之行，在所必取。雖醫卜詩文諸家苟挺然自能表見，咸取而錄之。至於儀秦申韓有關於世道之變者，亦在其中。而古今人物乃止此也，才之難也，信然哉。於戲人物一也，能以一行一藝樹立於鄉閭閒，已異乎。,GJTS-XXD,古今圖書集成·學行典,131
慎微,善不可謂小而無益，不善不可謂小而無傷，非以善為一足以利天下，小不善為一足以亂國家也。當夫輕始而傲微，則其流必至於大亂，是故子民者謹焉。彼人也，登高則望，臨深則窺，人之性，非窺且望也，勢使然也。夫事有逐奸，勢有召禍。老聃曰：為之於未有，治之於未亂。管仲曰：備患於未形，上也。語曰：弗滅，炎炎奈何，萌芽不伐，且折斧柯。智禁於微，次也。事之適亂，如地形之惑人也，機漸而往，俄而東西易面，人不自知也。故墨子見衢路而哭之，悲一跬而繆千里也。昔者衛侯朝於周，周行問其名，曰：衛侯辟彊。周行還之曰：啟彊、辟彊，天子之號也，諸侯弗得用。衛侯更其名曰，然後受之。故善守上下之分者，雖空名弗使踰焉。古者周禮，天子葬用隧，諸侯縣下。周襄王出逃伯鬥，晉文公率師誅賊，定周國之亂，復襄王之位。於是襄王賞以南陽之地，文公辭南陽，即死得以隧下，襄王弗聽，曰：周國雖微，未之或代也。天子用隧，伯父用隧，是二天子也。以地為少，余請益之。文公乃退。禮,GJTS-XXD,古今圖書集成·學行典,407
慎微,天子之樂，宮縣；諸侯之樂，軒縣；大夫直縣；士有琴瑟。叔于奚者，衛之大夫也。曲縣者，衛君之樂體也。繁纓者，君之駕飾也。齊人攻衛，叔于奚率師逆之，大敗齊師，衛於是賞以溫。叔于奚辭溫，而請曲縣繁纓以朝，衛君許之。孔子聞之曰：惜也。不如多與之邑。夫樂者，所以載國；國者，所以載君。彼樂亡而禮從之，禮亡而政從之，政亡而國從之，國亡而君從之。不如多予之邑。宓子治亶父，於是齊人攻魯，過亶父。始父老請曰：麥已熟矣，今迫齊寇，民不及刈穫請令，民人出自刈附郭者，歸可以益食，且不資寇。三請，宓子弗聽，俄而麥畢資於齊寇。季孫聞之，怒，使人讓宓子曰：豈不可哀哉。民乎，寒耕熱耘，曾弗得食也。弗知猶可，聞或以告，而夫子弗聽。宓子蹴然曰：今年無麥，明年可樹，令不耕者得穫，是樂有寇也。且一歲之麥，於魯不加彊，喪之不加弱。令民有自取之心，其創必數年不息。季孫聞之，慚，曰：使穴可入，吾豈忍見宓子哉。故明者之感奸由也蚤，其除亂謀也遠，故邪不前達。,GJTS-XXD,古今圖書集成·學行典,408
慎微,楚莊齊威始有荒淫之行削弱之敗，幾于亂亡中，能感悟勤恤民事，勞積苦思，孜孜不怠，夫出陳應爵命管蘇召即墨烹阿大夫，故能中興強霸諸侯。當時尊顯，後世見思，傳為令名，載在圖籍。由此言之，有希人君，其行一也。知己曰明，自勝曰彊，夫有不善未嘗不知，知之未嘗復行，此顏子所以稱庶幾也。詩曰：天保定爾亦孔之固俾爾。亶厚胡福不除，足以滅身。小人以小善謂無益而不為也，以小惡謂無傷而不去也，是以惡積而不可掩，罪大而不可解也。此蹶屬所以迷國而不返，三季所以遂往而不振者也。夫積微成顯，積著成鄂，譽鄂譽，鄂致存亡。聖人常慎其微也。文王小心翼翼,GJTS-XXD,古今圖書集成·學行典,259
慎微,譬如風焉，披雲飛石捲水蹶木而人血脈不為之傷，隙穴之風輕塵不動毛髮不搖，及中肌膚以為深疾，大不為害，小而成患者，大風散漫，小風激射也。故漢祖免貫高之逆魏后，曹操泄張繡之讎，韓信削少年之辱，安國釋田甲之慢，此皆遇英達之主寬廓之衿得以深怨而不為讎也。魯酒薄而邯鄲圍羊羹偏而宋師敗郈孫以鬥雞亡身，齊侯以笑賓破國，皆以輕蔑細怨，忘樹禍端以酒食戲笑之故。敗國滅身為天下笑，不慎故也。伐之闇者，皆以小害易微之事以至於大患禍之至也。人自生之，福之來也。人自成之，禍與福同門，害與利同鄰。若非至精，莫能分矣。是以智慮者禍福之門戶動靜者，利害之樞機，不可不慎也。,GJTS-XXD,古今圖書集成·學行典,271
慎微,是以白圭無水難，丈人無火患。此皆慎易以避難，敬細以遠大者也。《淮南子‧人閒訓》：千里之隄，以螻螘之穴漏；百尋之屋，以突隙之煙焚。《堯戒》曰：戰戰慄慄，日慎一日。人莫蹪于山，而蹪于垤。是故人皆輕小害，易微事，以多悔。患至而後憂之，是猶病者已惓而索良醫也。雖有扁鵲、俞跗之巧，猶不能生也。爝火在縹煙之中也，一指之所能息也；塘漏若鼷穴，一墣之所能塞也。及至火之燔孟諸而炎雲臺，水決九江而漸荊州，雖起三軍之眾，弗能救也。夫積愛成福，積怨成禍。若癰疽之必潰也，所浼者多矣。,GJTS-XXD,古今圖書集成·學行典,231
慎微,若夫君子之為善則仰不愧俯不怍明無人非，幽無鬼責，優優蕩蕩心逸日休，宗族稱其孝鄉黨稱其弟，言而人莫不信，行而人莫不悅，所謂無入而不自得也，亦何樂。如之妻弟諸用明積德勵善，有可用之才而不求仕人，曰：子獨不樂仕乎。用明曰：為善最樂也。因以四字扁其退居之軒，率二子階陽，日與鄉之俊彥讀書講學於其中已而。二子學日有成，登賢薦秀。鄉人嘖嘖皆曰：此亦為善最樂之效矣。用明笑曰：為善之樂，大行不加，窮居不損。豈顧於得失榮辱之閒而論之。聞者心服僕，夫治圃得一鏡以獻於用，明刮土而視之，背亦適有為善最樂四字。坐客嘆異,GJTS-XXD,古今圖書集成·學行典,248
慎微,皆曰：此用明為善之符誠若，亦不偶然者也。相與詠其事而來請於予以書之，用以訓其子孫，遂以勗夫鄉之後進。好善部雜錄《荀子‧修身篇》：見善，修然必以自存也；見不善，愀然必以自省也。善在身，介然必以自好也；不善在身，菑然必以自惡也。以善先人者謂之教，以善和人者謂之順；以不善先人者謂之諂，以不善和人者謂之諛。《素書‧本德宗道章》：先莫先於修德，樂莫樂於好善。《大戴禮記‧曾子立事篇》：君子之於不善也，身勿為，能也；色勿為，不可能也。色也勿為，可能也；心思勿為，不可能也。太上樂善，其次安之，其下亦能自彊。,GJTS-XXD,古今圖書集成·學行典,248
慎微,父母之喪，衰冠，繩纓，菅屨，三日而食粥，三月而沐，期十二月而練冠，三年而祥，比終茲三節者，仁者可以觀其愛焉。知者可以觀其理焉。彊者可以觀其志焉。非仁者，不足以盡愛親之道，故於仁者觀其愛；非知者，不足以究居喪之理，故於知者觀其理；非彊者，不足以守行禮之志，故於彊者觀其志。,GJTS-XXD,古今圖書集成·學行典,135
慎微,動人以言，竭而弗終，問則不對，佯為不窮，貌而有餘，假道而自順，因之初窮則託深，如此者，隱於文藝者也。言以為廉，矯厲以為勇，內恐外誇，亟稱其說以詐，臨人如此，隱於廉勇者也。自事其親而好以告人，飾其見物，不誠於內，發名以事親，自以名私其身，如此，隱於忠孝者也。比周以相譽，知賢可徵而左右不同，不同而交，交必重，心說而身弗近。而實不至，懼不盡見於眾而貌克，如此，隱於交友也。此之謂觀隱。六曰言行不類，終始相悖，外內不合，雖有假節見行，曰非成質者也。言忠行夷，爭靡及私，弗求及，情忠而寬，貌莊而安，曰有仁者也。事變而能治，效窮而能達，措身立方而能遂，曰有智者也。少言以行恭儉以讓有知，而言弗發有施而弗德，曰謙良者也。微忽之久而可復，幽閒之獨而弗克，其行亡如存,GJTS-XXD,古今圖書集成·學行典,325
慎微,不可量也。威不能懼，嚴不能恐，不可服也。故知知一，則可動作當務，與時周旋，不可極也。舉錯以數，取與遵理，不可惑也。言無遺者，集肌膚，不可革也。讒人困窮，賢者遂興，不可匿也。故知知一，則若天地然，則何事之不勝，何物之不應。譬之若御者，反諸己，則車輕馬利，致遠復食而不倦。昔上世之亡主，以罪為在人，故日殺僇而不止，以至於亡而不悟。三代之興王，以罪為在己，故日功而不衰，以至於王。何謂求諸人。人同類而智殊，賢不肖異，皆巧言辯辭，以自防禦，此不肖王之所以亂也。,GJTS-XXD,古今圖書集成·學行典,226
慎微,論人之道，貴則觀其所舉，富則觀其所施，窮則觀其所不受，賤則觀其所不為，貧則觀其所不取。視其更難，以知其勇；動以喜樂，以觀其守；委以財貨，以論其仁；振以恐懼，以知其節；則人情備矣。,GJTS-XXD,古今圖書集成·學行典,89
慎微,是故知不務多，而務審其所知；行不務多，而務審其所由；言不務多，而務審其所謂；知既知之，行既由之，言既順之，若夫性命肌膚之不可易也，富貴不足以益，貧賤不足以損。若此，則可謂士矣。哀公曰：善。何如則可謂君子矣。孔子對曰：所謂君子者，躬行忠信，其心不買；仁義在己，而不害不知；聞志廣博，而色不伐；思慮明達，而辭不爭；君子猶然如將可及也，而不可及也。如此，可謂君子矣。哀公曰：善。敢問：何如可謂賢人矣。孔子對曰：所謂賢人者，好惡與民同情，取舍與民同統；行中矩繩，而不傷於本；言足法於天下，而不害於其身；躬為匹夫而願富貴，為諸侯而無財。如此，則可謂賢人矣。哀公曰：善。敢問：何如可謂聖人矣。孔子對曰：所謂聖人者，知通乎大道，應變而不窮，能測萬物之情性者也。大道者，所以變化而凝成萬物者也。情性也者，所以理然、不然、取、舍者也。,GJTS-XXD,古今圖書集成·學行典,358
慎微,故其事大，配乎天地，參乎日月，雜於雲蜺，總要萬物，穆穆純純，其莫之能循；若天之司，莫之能職；百姓淡然，不知其善。若此，則可謂聖人矣。哀公曰：善。孔子出，哀公送之。則見眾人；觀乎聖人，則見賢人；觀乎天地，則見聖人。,GJTS-XXD,古今圖書集成·學行典,106
慎微,仁之質也。氣清而朗者，謂之文理。文理也者，禮之本也。體端而實者，謂之貞固。貞固也者，信之基也。筋勁而精者，謂之勇敢。勇敢也者，義之決也。色平而暢者，謂之通微。通微也者，智之原也。五質恆性，故謂之五常矣。五常之別，列為五德。是故溫直而擾毅，木之德也。剛塞而弘毅，金之德也。愿恭而理敬，水之德也。寬栗而柔立，土之德也。簡暢而明砭，火之德也。雖體變無窮，猶依乎五質，故其剛柔明暢貞固之徵，著乎形容，見乎聲色，發乎情味，各如其象。故心質亮直，其儀勁固。心質休決，其儀進猛。心質平理，其儀安閑。夫儀動成容各有態度。直容之動，矯矯行行。休容之動，業業蹌蹌。德容之動，顒顒卬卬。夫容之動，作發乎心氣，心氣之徵，則聲變是也。,GJTS-XXD,古今圖書集成·學行典,304
慎微,然則平陂之質在於神明暗之實，在於精勇怯之勢，在於筋彊弱之植，在於骨躁靜之決，在於氣慘懌之情，在於色衰正之形，在於儀態度之動，在於容緩急之狀，在於言其為人也。質素平澹，中叡外朗，筋勁植固，聲清色懌，儀正容直，則九徵皆至，則純粹之德也。九徵有違，則偏雜之材也。三度不同其德異稱，故偏至之材，以材自名。兼德之人更為美號，是故兼德而至謂之中庸。中庸也者，聖人之目也。具體而微謂之德行。德行也者，大雅之稱也。一至謂之偏材。偏材，小雅之質也。一徵謂之依似，依似，亂德之類也。一至一違謂之閒雜，閒雜，無恆之人也。無恆依似皆風人末流，末流之質，不可勝論。是以略而不概也。,GJTS-XXD,古今圖書集成·學行典,277
慎微,何謂觀其感變以審常度，夫人厚貌深情將欲求之，必觀其辭旨察其應贊，夫觀其辭旨猶聽音之善醜，察其應贊猶視智之能否也，故觀辭察應足以互相別識，然則論顯揚正，白也；不善言應，元也；經緯元白，通也；移易無正，雜也；先識未然，聖也；追思元事，叡也；見事過人，明也；以明為晦，智也；微忽必識，妙也；美妙不昧，疏也；測之益深，實也；假合炫燿，虛也；自見其美，不足也；不伐其能，有餘也。故曰：凡事不度必有其故，憂患之色乏而且荒疾疢之色亂而垢雜喜色。愉然以懌慍色，厲然以揚惑之色，冒昧無常，及其動作蓋並言辭，是故其言甚懌而精色不從者，中有違也；其言有違而精色可信者，辭不敏也；言未發而怒色先見者；意憤溢也；言將發而怒氣送之者，彊所不然也，凡此之類徵見於外不可奄違，雖欲違之精色不從感愕以明，雖變可知，是故觀其感變而常度之情可知。何謂觀其至質以知其名。凡偏材之性二至以上，則至質相發而令名生矣。是故骨直氣清則休名生焉，氣清力勁則烈名生焉，勁智精理則能名生焉，智直彊則任名生焉，集於端質則令德濟焉，加之學則文理灼焉，是故觀其所至之多少而異名之所生，可知也。,GJTS-XXD,古今圖書集成·學行典,466
中和,汝何得用之滌器。如此則可乎，不可乎。又云孟軻養浩然之氣，言榮辱禍福不能動其心，非除病之謂也。夫志氣之帥也，苟不以中和養其志氣，能浩然乎。苟氣不浩然則榮辱禍福交攻之，終日戚戚隕穫充詘能無病乎。孔子曰：仁者壽。又曰：大德必得其壽。彼仁與德捨中和能為之乎。又云向之病誠由飲食過中，是固飲食之中非中和也。光誠愚，不知飲食之中非中和，更為何物也。光所以願者欲景仁舉措云為造次顛沛未始不存乎中和，豈於飲食獨捨之乎。此則尤所不解也。夫中和之道崇深閎遠無所不周無所不容，人從之者如鳥獸依林去之者如魚蝦出水，得失在此於彼奚損益焉。而光重複反覆言之猶噓溫以助春吹寒以佐冬，徒自困苦，夫何為哉。正身遇所忠愛不能自默耳。夫自己未能力行而遽以強人，此孔子所謂道聽而塗說，宜人之不見信也。然景仁明如離朱中和之益著於南山，豈景仁所不能睹哉。,GJTS-XXD,古今圖書集成·學行典,355
中和,前人光啟丁通直來蒙貺書，審起居安和至喜，示諭見與景仁書，似怪論議有所不同，此何言哉。朋友道廢久矣。光述中和論，所以必欲呈秉國者，正為求切磋琢磨，庶幾近是耳。豈欲秉國雷同而已，雅聞秉國有論光不勝其喜，故因景仁請見之，何謂怪也，然光至愚於秉國之論，猶有所謂未達者，請試陳之惟秉國擇焉。秉國云中之說有二，對外而言一也，無過與不及，一也。此誠如諭然中者皆不近四旁之名也，指形而言之，則有中有外，指德而言之，則有和。此書以中庸為名，其所指者蓋德也，非形也。,GJTS-XXD,古今圖書集成·學行典,223
中和,其事則殊矣。今秉國合而為一，恐未然也。周公思兼三王以施四事，有不合者仰而思之，夜以繼日。孔子終日不食，終夜不寢，以思道。豈得寂然無思慮哉。苟為不思又不慮直情徑行，雖聖人亦恐喜怒哀樂不能皆中節也。《中庸》所謂誠者天之道，言聰明睿智，天所賦也。誠之者，人之道言。好學從諫，人所為也。不勉而中，不思而得，從容中道，謂聖德之已成者也。擇善而固執之博學審問慎思明辨篤行，謂賢人之好學者也。人一能之己百之，謂愚者之求益者也。夫不歷坱埤不能登山不沿江河不能至海,GJTS-XXD,古今圖書集成·學行典,223
中和,君子從學貴於博，求道貴於要，道之要在治方寸之地而已。《大禹謨》曰：人心惟危，道心惟微，惟精惟一，允執厥中，危則難安，微則難明，精之所以明其微也。一之所以安其危也，要在執中而已。《中庸》曰：喜怒哀樂之未發謂之中，發而皆中節謂之和，君子之心於喜怒哀樂之未發未始不存乎中，故謂之《中庸》。庸，常也，以中為常也。及其既發必制之，以中則無不中節，中節則和矣。是中和一物也。養之為中，發之為和，故曰：中者，天下之大本也。和者，天下之達道也。智者知此者也。仁者守此者也。禮者履此者也。樂者樂此者也。政者正其不然者也。刑者威其不從者也。合而言之，謂之道。道者，聖賢之所共由也，豈惟人哉。天地之所以生成萬物，靡不由之，故曰：致中和，天地位焉，萬物育焉。孔子曰：君子無終日之閒，違仁造次必於是，顛沛必於是。故曰：道不可須臾離。可離，非道也。孔子曰：中庸之為德也，其至矣，乎民鮮久矣。又曰：回也其心三月不違仁其餘，則日月至焉而已。日月至焉者,GJTS-XXD,古今圖書集成·學行典,409
中和,不能欺其心。雖忌而行之於其心不能無芥焉。然則浩然之氣不存矣。故曰：行有不慊於心則餒矣。君子優優從容以養其氣，雖不敢忽忘亦不正以為事欲其速成。故曰：必有事焉。而勿正心勿忘勿助長也。操之則存捨之則亡久而無怠。然後自得之。此其所以難言也。揚子曰：藏心於淵，美厥靈根。君子存神於內，應務於外，雖往來萬變，未嘗失其所守，是以百骸治而得本植焉。故曰：神不外也，志之所至。氣必輔之，君子乘之以為善。小人乘之以為惡。故曰氣者所適，善惡之馬也。君子守中和之心，養中和之氣，既得其樂又得其壽，夫復何求哉。孔子曰：狂者進取。又曰：吾黨之小子狂簡斐然成章。如光之謂矣。雖然此皆纂述聖賢之言，非取諸胸臆也。夫道猶的也，射者莫不志於的。其中否則未可知也，必俟有道者，乃能裁之。,GJTS-XXD,古今圖書集成·學行典,324
中和,今所以保四海而固天祿者，在允執厥中以奉天而已，無過不及之謂中，不高不下之謂中，不左不右之謂中，如天之有北辰，眾星之所拱也，如地之有洛邑，道里之所均也，如五行之有土，萬物之所以生也，如五臟之有胃，百骸之所以立也。知其理而言之者，儒生之所能也。體其道而行之，則非聖人不能也。列子論出石入火之事以謂仲尼能之而能不為也，能高而不為高，可謂中矣。故《六經》之道高而不可不中者也。豈唯《六經》為然哉。老子之道可謂高矣,GJTS-XXD,古今圖書集成·學行典,202
中和,明邵寶州堂後舊有退食之堂曰中和，歲久頹圮扁亦不存，前知州華仁甫既復舊制，仍模刻。文公先生大書中和堂三字以揭之，後學邵寶來知州事，睹名思義深有所敬者，於是述古訓作銘，嵌諸壁閒云。銘曰：萬感俱寂，一真自如。性之本然，衡平鑑虛。無有作好，無有作惡，情感於外，各適所度。孰其思之，是曰靈臺。動靜相因，體用兼該。於皇上帝，降此嘉德。恭惟先師，示我顯則。去聖逾遠，正學失傳。卑逐權謀，高騖清元。矧茲有政，可遠伊邇。操簡御繁，敢昧所思。戒懼慎獨，師有訓謨。毫忽弗念，聖狂異塗。揭名堂楣，志在勉彊。我師儼臨，朝夕瞻仰。,GJTS-XXD,古今圖書集成·學行典,251
中和,人有骸天無骸無骸，則一不役於骸，一不役於骸故一不病，一役於骸故一病。一不病者何。堯傳舜舜傳禹曰：道心者是也。一病者何。堯傳舜舜傳禹曰：人心者是也。微者何骸勝一而一者膏日火以消矣。危者何一不能勝骸而骸者土日簣以高矣。中之云者，酌其人之骸而天之之謂也，猶曰半其道心亦半其人心者之謂也，故曰中也。是中也，難言也，言半則幾於墮而執矣，故曰中也者，貴時之也，難言也。凡二聖者，其始之治其心於土階者不過三尺，中治其軀於形者不過七尺，中治其夔及其象九其男二其女者多亦不過數人，中而卒之利億兆爭參兩者皆是物也，是二聖人之善因也。因其人而人之也，不可以天之也。然而莫非天也，亦因其不可純以一而一之也，然而莫非以一也，故精也者，精之乎此，中也。一也者，一之乎此，中也。精也者，治玉者之切與磨也。玉玉而切與磨之則一也。此二聖人之中而益中者之功也。二聖人者以骸治骸，以人治人者也。骸者何竅也，鞹也軀也殼也。噫，二聖人不能強人以純天也。以其人人也。是二聖人之不得已也，至語其得一也，則人也猶之天也。,GJTS-XXD,古今圖書集成·學行典,436
中和,雖然之言也殆為詞，而取興於人心者，設也如詞，而徒取興於人口者也，取興於人耳者也，取興於人目者也，而直求溫涼於獸與木也，而以為古者則亦莫敝於今矣。悉襲也悉勦也悉潦也，一其奴而百其役也。其最下者又悉朦也悉刖也悉自雷也，悉求唐子而不出域也悉青州之藥丸子也。語之其所合者則興然語之其所不合，與不知者不笑則訕且怒矣。耳而曰唐矣，語初盛則愕矧其上，耳而曰漢矣，舍有味乎其言之輩數語則涸矧其上，是其諸所為奴而役者，多不踰數葉楮，少不能數十百字而止耳，往往拾唾餕以為腴，而自以為養閒從而論其興於心，并其所謂興於耳目口者，而忽焉其若喪夫其弊也，如是則不博也，乃不知其俑也，俑於博也。,GJTS-XXD,古今圖書集成·學行典,282
中和,前人明明德三語綱也，八條目二十語目也，三虛也八實也，三闔也八開也，三根本也八枝葉也，三起八也八結三也，本末二字，云者一篇之眼也。何謂眼如人身，然百體相率似膚毛臣妾輩相似也。至眸子則豁然朗而異突以警，故作者之精而習者瞰是也。文貴眼，此也。故詩有詩眼而禪句中有禪眼，大學首篇人人熟之者也，而文之體要盡是矣。通其故千萬篇，一也，首尻與脊也，然而一開一闔者則又且無定立也，隨其所宜而適也。故凡作者長短不同，此同也；豐脊不同，此同也；詩與文不同，此同也，自上古之文與詩與今之優之唱而白之賓者不同，此同也。多此者，添蛇足也；不及此者，斷鶴足也；而昧此而妄作者，貂不足也。指畫并攫摶泥而思飽其腹也。將以動眾焉而顧失其謏也。,GJTS-XXD,古今圖書集成·學行典,304
忠恕,孔子曰：君子有三恕，有君不能事，有臣而求其使，非恕也；有親不能孝，有子而求其報，非恕也；有兄不能敬，有弟而求其順，非恕也。士能明於三恕之本，則可謂端身矣。有一言而可常行者，恕也。恕者，仁之術也。,GJTS-XXD,古今圖書集成·學行典,97
忠恕,問臨政事不合著心惟恕上，合著心是否，曰：彼謂著心勉而行恕則可謂著心，求恕則不可。蓋恕自有之理，舉斯心加諸彼而已，不待求而後得，然此人之論有心為恕，終必恕矣。以己及物，仁也。推己及物，恕也。忠恕一以貫之，忠者天理，恕者人道，忠者，無妄恕者，所以行乎忠也，忠者，體恕者用大本達道也，此與違道不遠異者動以天爾。忠恕所以公平造德則自忠恕，其致則公平。問忠恕可貫道否，曰：忠恕固可以貫道，但子思恐人難曉故復於中庸。降一等言之曰：忠恕違道不遠忠恕，只是體用須要理會。又問恕字學者可用功否，曰：恕字甚大，然恕不可獨用，須得忠以為體，不忠何以能恕，看忠恕兩字自見相為用處。孔子曰：君子之道，四丘未能一焉，恕字甚難。孔子曰：有一言可以終身行之者其恕乎。吾道一以貫之而曰忠恕而已矣。則所謂一者便是仁否，曰：固是，只這一字須是仔細體認，一還多在忠上多在恕上。曰：多在恕上。曰不然，多在忠上，纔忠便是一，恕即忠之用也。或問明道先生如何斯可謂之恕，先生曰：充擴得去則為恕。心如何是充擴得去底氣象，曰：天地變化草木蕃充擴。不去時如何曰：天地閉，賢人隱。,GJTS-XXD,古今圖書集成·學行典,462
忠恕,示諭忠恕之說甚詳，舊說似是如此，近因詳看明道上蔡諸公之說，覺舊說有病，蓋須認得忠恕便是道之全體。忠體而恕用，然後一貫之語方有著落處。若言恕乃一貫發出，又卻差了此意也，如未深曉且以明道上蔡之語思之反復玩味當自見之，不可以急迫之心求之，如所引忠恕篤欽以下尤不干事。彼蓋各言入道之門，求仁之方耳。與聖人之忠恕道體本然初不相干也。,GJTS-XXD,古今圖書集成·學行典,161
忠恕,恕說亦佳，但大學絜矩常在格物之後，蓋須理明心正則吾之所欲所不欲莫不皆得其正，然後推以及物則其處物亦莫不皆得其正，而無物我之閒。如其不然而以私己自便之心為主，又欲以是而及人，則人道不立，而驅一世以為姑息苟且之場矣。,GJTS-XXD,古今圖書集成·學行典,106
忠恕,如忠恕處前輩說甚多，惟程先生甚分曉，因問集註說忠恕，謂盡己之謂忠，推己之謂恕，此借學者之事以明之，在聖人則至誠無息，而萬物各得其所也，如此則忠恕卻有兩用，不知如何，曰：皆只是這一箇，學者是這箇忠恕，聖人亦只是這箇忠恕。天地亦只是這箇忠恕，但聖人熟學者，生聖人自胸中流出。學者須著勉強然看此忠恕二字，本為學者做工夫處，說子思所謂違道不遠，正謂此也。曾子懼門人不知夫子之道，故舉學者之事以明之，是即此之淺近而明彼之高深也。蜚卿問恕字，古人所說有不同處，如己所不欲勿施於人，便與大學之絜矩程子所謂推己都相似，如程子所引乾道變化各正性命，及大學中說有諸己而後求諸人，卻兼通不得如何，曰：也只是一般，但對他處別仔細看，便可見今人只是不曾子細看，某當初似此類都逐項寫出，一字對一字看，少閒紙上底通心中底亦脫然，且如乾道變化各正性命，各正性命底便如乾道變化，底所以為恕直卿。,GJTS-XXD,古今圖書集成·學行典,380
忠恕,天地與聖人只是一誠字，誠者，真實無妄之謂也。晝必明，夜必闇，夏必熱，冬必寒，春必生，夏必長，亙千萬年如一日，不曾有少差謬。此天地之誠也。仁真箇仁，義真箇義，存於心無一念之不實，見於事無一件之不實，形於言無一句之不實，而百行萬善備足無餘，此聖人之誠也。天地只是一箇誠字，萬物自然各遂其生。聖人只是一箇誠字，萬事自然各當其理。此天地聖人之事，學者未到此地位且須盡忠恕二字。忠者，盡己之心也。恕者，推己之心以及人也。忠盡乎內者也，恕形於外者也，己之心既無一毫之不盡則形之於外亦無一毫之不當，有忠而後有恕，忠者，形也，恕者，影也，在聖人則曰誠，在學者則曰忠，誠是自然而然，忠則須用著力，在聖人則不必言恕，在學者則當言恕。蓋聖人不待乎推，學者先盡己而後能及人，故有待乎推也。然學者若能於忠恕二字上著力於盡己盡人之閒無不及其至，久之亦可以到至誠地位。孔子告曾子一貫之理，本是言誠，曾子恐門人理會未得，故降下一等而告之以忠恕要之。忠恕盡處即是誠，但學者須是自卑而高，自淺而深，不可獵等妄意於高遠，而實無所得耳。,GJTS-XXD,古今圖書集成·學行典,448
忠恕,道既言一，何須又費許多解，所以曾子只下一唯字便了，及門人又問只喚出一忠恕字便了，忠恕就是一，不是忠恕外別有箇一曰而已矣者，可見道只是這箇，再無別箇，即貫字之義，此三字煞有味。,GJTS-XXD,古今圖書集成·學行典,87
中和,王懋昭大德，建中于民，以義制事，以禮制心，垂裕後昆。中者，天下之所同有也，然非君建之，則民不能以自中而禮義者。所以建中者也，以義制事則事得其宜，以禮制心，則心得其正。而中道立矣，如此則非特有以建中於民而垂諸後世者，亦綽乎有餘裕矣。,GJTS-XXD,古今圖書集成·學行典,115
中和,中之為道也，幾矣。寓中六指，中存乎其閒，兩端之建而中不廢也。是故中則不既矣。小人恣雎好盡物之情而極其執，其受禍也必酷矣。何以言之朱明長贏不能盡其所以為溫也，必隨之。以揫斂之氣而為秋元武沍陰不能盡其所以寒也，必隨之。以敷榮之氣而為春，孰為，此者天也，天且不可以盡而況於人乎。是故誠能由於中矣。一左一右，雖過於中也而在中之庭。一前一卻，雖不及於中也而在中之皇。及小人好盡則遠於中矣。遠於中則必窘於邊幅而裂矣，必觸於巖牆而僵矣，必墜於阬塹而亡矣，如以石而投之於淵也，不極則不止矣。悲夫天道惡盡而昧者不之知也。古之君子齊戒以滌其心，奉之而不敢失者其中之謂歟。天地覆壓中不磨也。陰陽并交，中不渝也。五色元黃亂於前，中不失也。悲夫世之小人快其志於俄頃之久而促失其所以為中也。危國喪身而不早悟也，唯其惻然而以中怛之。怛之而不早悟也，是之謂下愚而不可動化者也。,GJTS-XXD,古今圖書集成·學行典,372
中和,宋張栻刑成不變，君子盡心。明動麗止，象著羲經。所存曷先，其恕之云。自盡於己，以察其情。意有所先，則弗敢成。見雖云獨，亦靡敢輕。幽隱之狂，是達是行。毫釐之疑，是析是明。俾爾寡弱，無有或困。於爾強慝，靡誅靡遁。及得其情，又以勿喜。古人如此，恕有餘地。我名於齋，意實在茲。嗟嗟來者，尚克念之。,GJTS-XXD,古今圖書集成·學行典,143
主敬,而已矣篤敬之而，已矣奚以予言，為予雖有言，能出是箴範圍之外邪，廷吉曰雖然願先生，申言之使哲知所從事焉予。歎曰：予有志於聖賢，之道予願為子，言之夫敬者聖賢，傳授心法也其見。於書曰欽曰：恭曰祗曰肅言雖，殊而理則一也，蓋道原於天而具於人，心孰無是心也亦孰，無是道也存其。心而凝乎道亦惟敬而已矣昏，昧放逸則其心日，蔽奇恣睢。則其心日亡心蔽且亡何，有於道哉此君子，所以大居敬也存此敬於虛明，靜一之中則。,GJTS-XXD,古今圖書集成·學行典,196
主敬,君子敬以直內，義以方外。君子主敬以直其內，守義以方其外。敬立而內直，義形而外方，義形於外非在外也。敬義既立，其德盛矣。程子曰：敬以直內，義以方外，合內外之道。切要之道無如敬以直內，心敬則內自直。敬義夾持，直上達天德自此。問人有專務敬以直內不務方外，何如。曰：有諸中者，必形諸外，惟恐不直內，內直則外必方。問敬義如何。別曰：敬只是持己之道，義便知有是非順理。而行是為義也，若只守一箇敬，不是集義，卻是都無事也。龜山楊氏曰：守一之謂敬，無適之謂一敬，足以直內而已。發之於外，則未能時措之宜也,GJTS-XXD,古今圖書集成·學行典,243
主敬,溫恭，允塞。和粹而恭敬誠信，而篤實。王氏日休曰：溫恭而繼以允塞，若溫恭而不允塞，則徒事外貌者豈，聖人之溫恭。欽哉欽哉。惟刑之恤哉。陳氏雅言曰：不欽，則或失之於怠慢，不恤則或失之於慘，刻二者，刑之所由不得其平也。故必主之以欽而加之以恤，此傳所謂欽恤之心，未始不行乎其閒者也。敬敷五教在寬。朱子曰：聖賢於事無不敬，而此又其大者，故特以敬言之。陳氏大猷曰：以敬為主，則所以教之者，無不至特慮其失之迫耳。故言在寬寬得無縱弛之患乎。曰：主於敬而行之，以寬自不至縱弛也。夙夜惟寅，直哉惟清。夙早寅敬畏也，直者心無私曲之，謂人能敬以直內。不使少有私曲，則其心潔清而無物，欲之污可以交於神明矣。陳氏經曰：夙夜者，自早至暮無時而不寅，亦無時而不直清也。此時之心即天，神地祇人鬼之心。陳氏曰：心者神明之舍，所以交於神明之本也。敬則能直內，直內則清明在躬，敬其本而直清其效也。惟時亮天功。陳氏雅言曰：二十有二人之職，皆天之職也。典天敘禮天秩服天命，刑天討無一事之不本，於天天有是事。則人有是官天，不自為而人代。之帝舜於此語，以欽哉亮。天功者欲使知所敬也。,GJTS-XXD,古今圖書集成·學行典,466
主敬,若稽古大禹。曰：文命敷于四海，祗承於帝。陳氏雅言曰：禹之心惟恐天下之不治，不自知其文命之敷也。故責難之恭陳善之敬，曷嘗斯須少忘也哉。慎乃有位，敬修其可願。欽哉言不可不敬也，可願猶孟子。所謂可欲凡可願欲者，皆善也人君當。謹其所居之位，敬修其所可願，欲者苟有一毫之不善，生於心害於政，則民不得其所者多矣。,GJTS-XXD,古今圖書集成·學行典,150
主敬,予臨兆民，凜乎若朽索之馭六馬，為人上者，奈何不敬。陳氏經曰：此章言國以民為本，君之固結民心以敬為本。恭默思道。高宗恐德不類於前人，故不敢輕易發言，而恭敬淵默以思治道。王司敬民。王之職主於敬民而已。,GJTS-XXD,古今圖書集成·學行典,98
主敬,西山真氏曰：恪慎克孝是事，親以敬也肅恭神人，是事神治人，亦以敬也敬。以事神，故上帝時歆敬以治人，故下民祗協古聖賢惟，於敬用功而已。,GJTS-XXD,古今圖書集成·學行典,65
主敬,爾克敬，天惟畀矜爾，爾不克敬，爾不啻不有爾土。敬則言動無。不循理天之所福，吉祥所集也不敬則言動莫不違悖天，之所禍刑戮所加也。,GJTS-XXD,古今圖書集成·學行典,62
主敬,人性之所簡也，存乎幽微人情之，所忽也存乎孤獨夫幽微者，顯之原也孤獨者，見之端也。胡可簡也，胡可忽也，是故君子敬孤獨而慎幽微。雖在隱蔽鬼神不得見其隙也，詩云：肅肅兔罝施於中，林處獨之謂也又有顛沛，而不可亂者，則成王季路其人也。昔者成王將崩體，被冕服然後發顧命之辭，季路遭亂結纓而後死白刃之難，夫以崩亡之候白刃之難，猶不忘敬況於遊宴乎。故詩曰：就其深矣方之舟之，就其淺矣泳之游之言，必濟也君子口無戲謔之，言言必有防身無戲謔之行，行必有檢故雖妻。妾不可得而黷也雖朋友不，可得而狎也是，以不慍怒而德。行行於閨門不諫諭而風聲，化乎鄉黨傳稱大人正己。而物正者蓋此之謂也，以匹夫之居猶然況得意而行於天下者乎，唐堯之帝允恭克讓而。光被四表成湯不敢怠遑而奄有九，域文王祗畏而造彼區夏。易曰：觀盥而不薦有孚顒，若言下觀而化也。禍敗之由也，則有媟慢以為階，可無慎乎昔宋敏碎。首於棋局陳靈被禍于戲言,GJTS-XXD,古今圖書集成·學行典,387
主敬,明日輟，放下了又拾起，幾時得見效。修身，齊家，治國，平天下，都少箇敬不得。如湯之聖敬日躋，文王小心翼翼之類，皆是。只是他便與敬焉一。自家須用持著，稍緩則忘了，所以常要惺惺地。久之成熟，可知道從心所欲，不踰矩。顏子止是持敬。因說敬，曰：聖人言語，當初未曾關聚。如說出門如見大賓，使民如承大祭等類，皆是敬之目。到程子始關聚說出一箇敬來教人。然敬有甚物。只是畏字相似。不是塊然兀坐，耳無聞，目無見，全不省事之謂。只收斂身心，整齊純一，不恁地放縱，便是敬。為學有大要。若論看文字，則逐句看將去。若論為學，則自有箇大要。,GJTS-XXD,古今圖書集成·學行典,255
主敬,然後可明。若與萬物並流，則如眯目簸糠，上下四方易位矣。如伊川說：聰明睿智，皆由是出。方曰：敬中有誠立明通道理。或問：一向把捉，待放下便覺恁衰颯，不知當如何。曰：這箇也不須只管恁地把捉。若要去把捉，又添一箇要把捉底心，是生許多事。公若知得放下不好，便提掇起來，便是敬。曰：靜坐久之，一念不免發動，當如何。曰：也須看一念是要做甚麼事。若是好事，合當做底事，須去幹了。或此事思量未透，須著思量教了。若是不好底事，便不要做。自家纔覺得如此，這敬便在這裏。敬，莫把做一件事看，只是收拾自家精神，專一在此。,GJTS-XXD,古今圖書集成·學行典,247
主敬,今看來諸公所以不進，緣是但知說道格物，卻於自家根骨上煞欠闕，精神意思都恁地不專一，所以工夫都恁地不精銳。未說到有甚底事分自家志慮，只是觀山翫水，也煞引出了心，那得似教他常在裏面好。如世上一等閒物事，一切都絕意，雖似不近人情，要之，如此方好。或問：先生說敬處，舉伊川主一與整齊嚴肅之說與謝氏常惺惺之說。就其中看，謝氏尤切當。曰：如某所見，伊川說得切當。且如整齊嚴肅，此心便存，便能惺惺。若無整齊嚴肅，卻要惺惺，恐無捉摸，不能常惺惺矣。光祖問：主一無適與整齊嚴肅不同否。曰：如何有兩樣。只是箇敬。極而至於堯舜，也只常常是箇敬。若語言不同，自是那時就那事說，自應如此。且如大學論語孟子中庸都說敬；詩，書，禮，亦都說敬。各就那事上說得改頭換面。要之，只是箇敬。或問：謝氏常惺惺之說，佛氏亦有此語。曰：其喚醒此心則同，而其為道則異。吾儒喚醒此心，欲他照管許多道理；佛氏則空喚醒在此，無所作為，其異處在此。問：和靖說：其心收斂，不容一物。曰,GJTS-XXD,古今圖書集成·學行典,414
主敬,比因朋友講論深，究近世學者，之病只是合下，欠卻持敬工夫所以事，事滅裂其言敬者，又只說能存此心自然。中理至於容貌，辭氣往往全不，加功設使真能如此存得亦與。釋老何，異又況心慮恍忽，未必真能存得耶程子言敬必。以整齊嚴肅正，衣冠尊瞻視為先又言未有箕，踞而心不慢者如。此乃是至論，而先聖說克，己復禮尋常講說於禮，字每不快意，必訓作理字然後已，今乃知其精微縝。密非常情所及耳。,GJTS-XXD,古今圖書集成·學行典,182
主敬,來諭所謂深體大，原而涵養之則又不，必如此正惟操則自，存動靜始終不越敬。之一字而已近方，見得伊洛拈出此，字真是聖學真的要妙。工夫學者只於此處著實，用功則不患不至聖賢之域矣。,GJTS-XXD,古今圖書集成·學行典,85
主敬,問敬之一字，初看似有兩體，一是主一無適心體常存無所，走作之意一是遇，事小心謹畏，不敢慢易之意近看得遇事小，心謹畏是心心，念念常在這。一事上無多岐之惑便有心，廣體胖之氣象，此非主一無適而何動而無二三之雜，者主此一也靜而。無邪妄之念者亦主此，一也主一蓋兼，動靜而言曰：謂主一兼動靜而言是也。,GJTS-XXD,古今圖書集成·學行典,143
貫,元吳澄或問予天予對曰：理陰陽五行化生萬物其用至神然特氣耳，必先有理而後有氣蒼蒼，蓋高包含無際其體至大然特形只形氣之凝理實，主是無聲無臭於穆不已天之為天於斯為至分，而言之名則有異乾，其性情天其形體妙用曰：神主宰。曰：帝以其功用曰神曰鬼專而言之。曰：理而已大哉，至哉理之一言天以此理位上為天，物資以始是謂乾元地，以此理而位下焉，物資以生實承乎乾人，生其閒眇然有己乃位乎中而參天理，惟其理一所以如此天地與人理固一矣，人之與物抑，又豈二天地人物萬殊一貫其分雖殊其理則一天地無情純乎，一真至誠不息終古常新。,GJTS-XXD,古今圖書集成·學行典,248
貫,曰：天地人理則惟鈞，或不相似以人有身氣質不齊私欲相因，惟理無欲與天地參理渾然一形肖，而二下聖一等于時保之未能樂天畏天之威，畏天伊何無終日違，及其至也與聖同歸一者，謂誠惟天惟聖希聖之賢主一持敬敬，而戒懼弗聞弗見敬而謹獨莫顯莫見敬而窮理，則明乎善如臨如履心常戰戰一而無適有失者鮮如，或不爾禽獸不遠人物之初，理同一原人靈於物曷為其然形氣之稟物，得其偏是以於理不通其全人得，其正固非物比全體貫通性為最貴最貴之中，又有不同氣有清濁質有美惡曰：聖賢愚其品殊途濁者，惡者愚不肖也。,GJTS-XXD,古今圖書集成·學行典,233
安勉,仁者安仁，知者利仁，畏罪者強仁。嚴陵方氏曰：仁者之為仁猶之生於陵者，安於陵而已。故曰：安仁知者之為仁，知仁之為己利，則為之知不仁之為己害，則不為也。故曰：利仁畏罪者之為仁畏，不仁之貽罪，則戒而惡之欲仁之為功，則強而好之。故曰：強仁。昔者夏鯀作三仞之城，諸侯背之，海外有狡心。,GJTS-XXD,古今圖書集成·學行典,137
安勉,禹知天下之叛也，乃壞城平池，散財物，焚甲兵，施之以德，海外賓伏，四夷納職，合諸侯于塗山，執玉帛者萬國。故機械之心藏于胸中，則純白不粹，神德不全。在身者不知，何遠之所能懷。是故革堅則兵利，城成則衝生。若以湯沃沸，亂乃逾甚。是故鞭噬狗，策蹄馬，而欲教之，雖伊尹、造父弗能化。欲害之心亡于中，則飢虎可尾，何況狗馬之類乎。故體道者逸而不窮，任數者勞而無功。夫峭法刻誅者，非霸王之業也；箠策繁用者，非致遠之術也。離朱之明，察箴末于百步之外，而不能見淵中之魚；師曠之聰，合八風之調，而不能聽十里之外。故任一人之能，不足以治三畝之宅也。修道里之數，因天地之自然,GJTS-XXD,古今圖書集成·學行典,273
安勉,章句中以學知利行為仁，困知勉行為勇，竊恐未盡乎仁勇之德也，夫仁者安仁固不容以利行為言知仁勇，皆謂之達德則勇固通上下而言也，不可專以困知勉行者，目之以某觀之三知三行，云者，所以總言達道達德之在人其氣質，雖有不同而及其至之則一也，三近云者言人未至乎達德而求至之者，其用功當如是也，似不必以三知三行分知仁勇如何。此等處且虛心看到並行不悖，處乃佳。,GJTS-XXD,古今圖書集成·學行典,170
貫,《虞書‧大禹謨》人心惟危，道心惟微，惟精惟一，允執厥中。精以察之而不雜形氣之私，一以守之而純乎義理之正，道心常為之主而人心聽命焉，則危者安微者，著動靜云為自無過不及之差，而信能執其中矣。問精一程子曰：精是精別此二者一是守之固。伊川云惟精惟一所以至之允執厥中，所以行之問。既曰：精一何必云執中。曰：允字有道理惟精惟一，則信乎能執其中也。自堯舜以來所傳未有他議論聖人心法，無以易此經中，此意極多所謂擇善而固執之，擇善則惟精也，固執則惟一也，又如擇乎中庸是精得一善，則拳拳服膺，而弗失。是一又如博學審問慎思明辨，皆惟精篤行，又是惟一明善，是惟精誠身便是惟一大學，致知格物非惟精不可，能誠意則惟一矣，孟子以後失其傳亦只是失此勉齋，黃氏曰：凡一念之發，必察其發於形氣乎，發於義理乎，發於形氣則摧折之發，於義理則擴充之，如是則精之事得矣，又從而堅持固執念念不忘，使前之擴充者常昭著，光明前之摧折者，必潛遁退聽，而至於無也，此一之事也，既精且一則心之所發，身之所為無不合乎中矣。,GJTS-XXD,古今圖書集成·學行典,432
貫,劉炫見子談六經唱其端終日不竭，子曰：何其多也。炫曰：先儒異同，不可不述也。子曰：一以貫之可矣爾。以尼父為多學而識之耶。,GJTS-XXD,古今圖書集成·學行典,59
貫,云，以忠恕為一貫除是曾子，說方可信，若他人說則不可信如何。曰：明道說卻不如此問。明道說曰：只某所著新義以忠恕為，曾子所以告門人便是明道說問中庸發明，忠恕之理以有一貫之意，如何。曰：何以言之。曰：物我兼體。曰：只為不是物我，兼體若物，我兼體則固一矣，此正孟子所謂善推其所為者，乃是參彼己為言，若知孔子以能近取譬為仁之方，則知此意曰：即己即物可謂一否。,GJTS-XXD,古今圖書集成·學行典,174
貫,或問一貫，曰：如一條索曾子，都將錢十十數了成百，只是未串耳，若他人則零亂錢一堆，未經數便把一條索與之，亦無由得串得。一以貫之猶言以一心應萬事，忠恕是一貫底注腳，一是忠貫是恕底事。忠恕一貫忠在一上，恕則貫乎萬物之閒，只是一箇一分著便各有一箇一老者，安之是這箇一少者，懷之，亦是這箇一朋友信之，亦是這箇一莫非忠也，恕則自忠而出所以貫之者也。忠是一恕是貫忠，只是一箇真實自家心下道理，直是真實事事物物接于吾前，便只把這箇真實應副將去自家，若有一毫虛偽事物之來，要去措置他便都不實，便都不合道理，若自家真實事物之來合小，便小合大便大合厚便厚合薄便薄合輕便輕合重便，重一一都隨他面分應副將去，無一事一物不當這道理。,GJTS-XXD,古今圖書集成·學行典,302
貫,問忠恕一貫，曰：不要先將忠恕說且看一貫底意思，如堯之克明峻德黎民於變，時雍夫子立之斯立動之斯，和這須從裏面發出來，方會如此曾子工夫，已到如事親從兄如忠信講習，千條萬緒一身親歷之，聖人一點他便醒元來，只從一箇心中流出來，如夜來守約之說只是曾子篤實，每事必反諸身所謂孝，所謂禮，必窮到底若只守箇約卻沒貫處。一譬如元氣八萬四千毛孔，無不通貫，是恕也。又曰：一以貫之只是萬事一理。伊川謂言仁義亦得，蓋仁是統體義是分別。某謂言禮樂亦得樂統同禮別異言畢復抗聲，而誦曰天高地下，萬物散殊，而禮制行矣；流而不息，合同而化，而樂興焉。忠恕一以貫之曾子假忠恕二字，以發明一貫之理，蓋曾子平日無所不學，看禮記諸書曾子那事不理會，來但未知所以一故，夫子於此告之而曾子洞然，曉之而無疑賀孫問告子貢一以貫之章集註云，彼以行言此以知言是，就二子所到上說如何。曰：看上下語脈是如此，夫子告曾子，曾子只說夫子之道忠恕而已矣。,GJTS-XXD,古今圖書集成·學行典,395
貫,孔子告子貢曰：女以予為多學而識之者與。予一以貫之。蓋恐子貢只以己為多學，而不知一以貫之之理。後人不會其意，遂以為孔子只是一貫，元不用多學。若不是多學，卻貫箇甚底。且如錢貫謂之貫，須是有錢，方貫得；若無錢，卻貫箇甚。孔子實是多學，無一事不理會過。若不是許大精神，亦吞不得許多。只是於多學中有一以貫之耳。問子貢一貫章。曰：聖人也不是不理會博學多識。只是聖人之所以聖，卻不在博學多識，而在一以貫之。今人有博學多識而不能至於聖者，只是無一以貫之。然只是一以貫之，而不博學多識，則又無物可貫。,GJTS-XXD,古今圖書集成·學行典,241
貫,上古之世，人民少，而禽獸眾，人民不勝禽獸蟲蛇。有聖人作，搆木為巢以避群害，而民悅之，使王天下，號曰有巢氏。民食果蓏蛤，腥臊惡臭而傷害腹胃，民多疾病。有聖人作，鑽燧取火以化腥臊，而民悅之，使王天下，號曰：燧人氏。中古之世，天下大水，而鯀、禹決瀆。近古之世，桀、紂暴亂，而湯、武征伐。今有搆木鑽燧于夏后氏之世者，必為鯀、禹笑矣；有決瀆于殷、周之世者，必為湯、武笑矣。然則今有美堯、舜、禹、湯、武之道于當今之世者，必為新聖笑矣。是以聖人不期修古,GJTS-XXD,古今圖書集成·學行典,219
貫,不法常行，論世之事，因為之備。宋人有耕田者，田中有株，兔走觸株，折頸而死，因釋其耒而守株，冀復得兔，兔不可復得，而身為宋國笑。今欲以先王之政，治當世之民，皆守株之類也。古者大夫不耕，草木之實足食也；婦人不織，禽獸之皮足衣也。不事力而養足，人民少而財有餘，故民不爭。是以厚賞不行，重罰不用，而民自治。今人有五子不為多，子又有五子，大父未死而有二十五孫。是以人民眾而貨財寡，事力勞而供養薄，故民爭，雖倍賞累罰而不免于亂。,GJTS-XXD,古今圖書集成·學行典,208
貫,堯之王天下也，茅茨不翦，采椽不斲；糲粢之食，藜藿之羹；冬日麑裘，夏日葛衣；雖監門之服養，不虧于此矣。禹之王天下也，身執耒臿以為民先，股無肢，脛不生毛，雖臣虜之勞，不苦于此矣。以是言之，夫古之讓天子者，是去監門之養，而離臣虜之勞也，故傳天下而不足多也。今之縣令一日身死，子孫累世絜駕，故人重之，是以人之于讓也。輕辭古之天子，難去今之縣令者，厚薄之實異也。夫山居而谷汲者膢臘而相遺以水，澤居苦水者買庸而決竇。故飢歲之春幼弟不饟，穰歲之秋疏客必食。非疏骨肉愛過客也，多少之實異也。是以古之易財，非仁也，財多也；今之爭奪，非鄙也，財寡也。輕辭天子，非高也，勢薄也；爭土橐，非下也，權重也。故聖人議多少、論厚薄為之政。故罰薄不為慈，誅嚴不為戾，稱俗而行也。故事因于世，而備適於事。古者太王，處豐、鎬之閒,GJTS-XXD,古今圖書集成·學行典,346
貫,周公踐東宮，履乘石，攝天子之位，負扆而朝諸侯，放蔡叔，誅管叔，克殷殘商，祀文王于明堂，七年而致政成王。夫武王先武而後文，非意變也，以應時也；周公放兄誅弟，非不仁也，以匡亂也。故事周於世則功成，務合於時則名立。昔齊桓公合諸侯以乘車，退誅於國以斧鉞；晉文公合諸侯以革車，退行於國以禮義。桓公前柔而後剛，文公前剛而後柔。然而令行乎天下，權制諸侯鈞者，審於勢之變也。顏闔，魯君欲相之而不肯，使人以幣先焉，鑿坏而遁之,GJTS-XXD,古今圖書集成·學行典,203
貫,非其世而用之，則為之擒矣。夫戟者，所以攻城也；鏡者，所以照形也。宮人得戟，則以刈葵；盲者得鏡，則以蓋卮。不知所施之也。故善鄙不同，誹譽在俗；趨舍不同，逆順在君。狂譎不受祿而誅，段干木辭相而顯，所行同也，而利害異者，時使然也。故聖人雖有其志，不遇其世，僅足以容身，何功名之可致也。知天之所為，知人之所行，則有以任於世矣。知天而不知人，則無以與俗交；知人而不知天，則無以與道遊。單豹倍世離俗，巖居谷隱，不衣絲麻，不食五穀，行年七十，猶有童子之顏色。卒而遇飢虎，而食之。張毅好恭，過宮室廊廟必趨，見門閭聚眾必下，廝徒馬圉，皆與伉禮。然不終其壽，內熱而死。豹養其內而虎食其外，毅修其外而疾攻其內。故直意適情，則堅強賊之；以身役物，則陰陽食之。此皆載務而戲乎其調者也。得道之士，外化而內不化，外化，所以入人也，內不化，所以全身也。故內有一定之操，而外能詘伸、贏縮、卷舒，與物推移，故萬舉而不陷。所以貴聖人者，以其能龍變也。今捲捲然守一節，推一行，雖以毀碎滅沈，猶且弗易也，此察之於小好，而塞於大道也。,GJTS-XXD,古今圖書集成·學行典,445
貫,溫惠柔良者，《詩》之風也；淳龐敦厚者，《書》之教也；清明條達者，《易》之義也；恭儉尊讓者，禮之為也；寬裕簡易者，樂之化也；刺譏辯義者，《春秋》之靡也。故《易》之失，鬼；樂之失，淫；《詩》之失，愚；《書》之失，拘；禮之失，忮；《春秋》之失，訾。六者，聖人兼用而財制之。失本則亂，得本則治。其美在調，其失在權。水火金木土穀，異物而皆任；規矩權衡準繩，異形而皆施；丹青膠漆，不同而皆用，各有所適，物各有宜。輪圓輿方，轅從衡橫，勢施便也；驂欲馳，服欲步，帶不厭新，鉤不厭故，處地宜也。《關睢》興於鳥，而君子美之，為其雌雄之不乖居也；《鹿鳴》興於獸，君子大之，取其見食而相呼也；泓之戰，軍敗君獲，而《春秋》大之，取其不鼓不成列也；宋伯姬坐燒而死，《春秋》大之，取其不踰禮而行也。成功立事，豈足多哉。方指所言而取一概焉爾。,GJTS-XXD,古今圖書集成·學行典,355
取與,鄭磻隱義重所守雲輕不居，苟崇高而非據等，飄薄之無餘比競競之榮不因於道德，似悠悠之質且寄於空虛，推在天之所自諒於吾，其焉如昔宣父以飲水為娛，枕肱方息原憲在左顏生，侍側感落，落以抱影見芵英之改色，明徵瞰室之誡窮，彼吉凶遙憐出岫之容齊乎，失得且曰：得之不處生也，若浮放於利，而安仰止於天，而不留將以輕列爵動諸侯，雖南國佳人漫學如蟬之鬢，西園危檻空齊似蜃之樓，察彼載浮異茲長守高冠始加而已，失雅歌式遵而非久象往來之車，蓋圓影難追映蹀躞之馬蹄嘉名，何有誠以善惡不昧，卷舒有時，由得之而濫矣，果飄然兮，已而暴則不居異郁郁紛紛之狀，求而非道同朝朝暮暮之姿，然則觸石而起者，如苟得之易從風，而滅者非能散之義，顧炎炎之色，鼎食皆虛仰片片之多，煙空如寄，倏忽時變悠揚日曛垂一言於百代，揖萬國之孤雲月榭風臺空復散，其蕭索藻黼帳，皆不駐於氤氳，可以定聖哲之窮達，審是非於得否，山川之氣俄失高明之象，速朽至乎哉，如雲之喻傳於二三子之手。,GJTS-XXD,古今圖書集成·學行典,405
量力,終不為博。殷、周以前，頗載《六經》，儒生所不能說也。秦、漢之事，儒生不見，力劣不能覽也。周監二代，漢監周、秦，周、秦以來，儒生不知；漢欲觀覽，儒生無力。使儒生博觀覽，則為文儒。文儒者，力多於儒生，如少都之言，文儒才能千萬人矣。曾子曰：士不可以不弘毅，任重而道遠。仁以為己任，不亦重乎。死而後已，不亦遠乎。由此言之，儒者所懷，獨已重矣，志所欲至，獨已遠矣。身載重任，至於終死，不倦不衰，力獨多矣。夫曾子載於仁而儒生載於學，所載不同，輕重均也。夫一石之重，一人挈之，十石以上，二人不能舉也。世多挈一石之任，寡有舉十石之力。儒生所載，非徒十石之重也。地力盛者，草木暢茂。一畝之收，當中田五畝之分。苗田，人知出穀多者地力盛。不知出文多者才知茂，失事理之實矣。夫文儒之力過於儒生，況文吏乎。能舉賢薦士，世謂之多力也。然能舉賢薦士，上書日記也。能上書日記者，文儒也。文儒非必諸生也,GJTS-XXD,古今圖書集成·學行典,384
量力,賢達用文則是矣。谷子雲、唐子高章奏百上，筆有餘力，極言不諱，文不折乏，非夫才知之人不能為也。孔子，周世多力之人也。作《春秋》，刪《五經》，祕書微文，無所不定。山大者雲多，泰山不崇朝辦雨雨天下。夫然則賢者有雲雨之智，故其吐文萬牒以上，可謂多力矣。世稱力者，常褒烏獲，然則董仲舒、揚子雲，文之烏獲也。秦武王與孟說舉鼎不任，絕脈而死。少文之人，與董仲舒等涌胸中之思，必將不任，有絕脈之變。王莽之時，省《五經》章句皆為二十萬，博士弟子郭路夜定舊說，死於燭下，精思不任，絕脈氣滅也。顏氏之子，已曾馳過孔子於塗矣，劣倦罷極，髮白齒落。夫以庶幾之材，猶有仆頓之禍，孔子力優，顏淵不任也。才力不相如，則其知思不相及也。勉自什伯，鬲中嘔血，失魂狂亂，遂至氣絕。書五行之牘，書十奏之記，其才劣者，筆墨之力尤難，況乃連句結章，篇至十百哉。力獨多矣。江河之水，馳涌滑漏，席地長遠，無枯竭之流,GJTS-XXD,古今圖書集成·學行典,383
量力,有人於斯，其知如京，其德如山，力重不能自稱，須人乃舉，而莫之助，抱其盛高之力，竄於閭巷之深，何時得達。、育，古之多力者，身能負荷千鈞，手能決角伸鉤，使之自舉，不能離地。智能滿胸之人，宜在王闕，須三寸之舌，一尺之筆，然後自動，不能自進，進之又不能自安，須人能動，待人能安。道重知大，位地難適也。小石附於山，山力能得持之；在沙丘之閒，小石輕微，亦能自安。至於大石，沙土不覆，山不能持，處危峭之際，則必崩墜於坑谷之閒矣。大智之重，遭小才之將，無左右沙土之助，雖在顯位，將不能持，則有大石崩墜之難也。或伐薪於山，輕小之木，合能束之。至於大木十圍以上，引之不能動，推之不能移，則委之於山林，收所束之小木而歸。由斯以論，知能之大者，其猶十圍以上木也，人力不能舉薦，其猶薪者不能推引大木也。孔子周流，無所留止，非聖才不明，道大難行,GJTS-XXD,古今圖書集成·學行典,358
量力,亂跡相屬，亡禍比肩，豈其心不欲為治乎。力弱智劣，不能納至言也。是故重，一人之跡不能蹈也；磕大，一人之掌不能推也。賢臣有勁彊之優，愚主有不堪之劣，以此相求，禽魚相與遊也。干將之刃，人不推頓，瓠不能傷；篠簬之箭，機不能動發，魯縞不能穿。非無干將、篠簬之才也，無推頓發動之主。瓠、魯縞不穿傷，焉望斬旗穿革之功乎。故引弓之力不能引彊弩。弩力五石，引以三石，筋絕骨折，不能舉也。故力不任彊引，則有變惡折脊之禍；知不能用賢，則有傷德毀名之敗。論事者不曰才大道重，上不能用，而曰不肖不能自達。自達者帶絕不抗，自衒者賈賤不讎。案諸為人用之物，須人用之，功力乃立。鑿所以入木者,GJTS-XXD,古今圖書集成·學行典,279
量力,槌叩之也，鍤所以能撅地者，跖蹈之也。諸有鋒刃之器，所以能斷斬割削者，手能把持之也，力能推引之也。韓信去楚入漢，項羽不能安，高祖能持之也。能用其善，能安其身，則能量其力、能別其功矣。樊、酈有攻城野戰之功，高祖行封，先及蕭何，則比蕭何於獵人，同樊、酈於獵犬也。夫蕭何安坐，樊、酈馳走，封不及馳走而先安坐者，蕭何以知為力，而樊、酈以力為功也。蕭何所以能使樊、酈者，以入秦收斂文書也。眾將拾金，何獨掇書，坐知秦之形勢，是以能圖其利害。眾將馳走者，何驅之也。故叔孫通定儀，而高祖以尊；蕭何造律，而漢室以寧。案儀律之功，重於野戰，斬首之力，不能尊主。故夫墾草殖穀，農夫之力也；勇猛攻戰，士卒之力也；構架斲削，工匠之力也；治書定簿，佐史之力也；論道議政，賢儒之力也。人生莫不有力，所以為力者，或尊或卑。孔子能舉北門之關，不以力自章，知夫觔骨之力，不如仁義之力榮也。,GJTS-XXD,古今圖書集成·學行典,375
量力,彖曰：損，損下益上，其道上行。建安丘氏曰：損之名由有餘而起，益之名自不足而生，損有餘所以補不足也，故滿則招損謙則受益，若多寡適稱則無所損益矣，今觀損下體本乾三畫，皆陽過於富貴，當損者也。上體本坤三畫皆陰過於虛乏，當益者也。當損而損當益而益，是乃理之正事之宜也，聖人豈以損民之不足者為損哉。又損益盈虛，與時偕行。中溪張氏曰：當其可之謂時，當損而損時也，不當損而損則非時矣，損其盈者益其虛者，適時之宜與之偕行，雖聖人亦不能違於時也。,GJTS-XXD,古今圖書集成·學行典,214
量力,則可然，孟子亦非不顧而受者，有辭與無處則有辨取民與禦人，則有辨周之與賜之，則有辨名義未嘗不嚴也，士君子內當審問於己外，當酌義於人道，非孟子而未際於時，尚志可也。辭受取予，聖賢至以生死為決，然則嶺表飲泉，人即不被國典已自少生氣。,GJTS-XXD,古今圖書集成·學行典,113
量力,上九，不事王侯，高尚其事。以剛明之才無應援而處無事之地，是賢人君子。不偶於時而高潔自守不累於世務者也。古之人有行之者，伊尹太公望之始曾子子思之徒是也。,GJTS-XXD,古今圖書集成·學行典,75
量力,六三，觀我生進退。我生我之所行也，六三居下之上可進可退，故不觀九五而獨觀己所行之通塞以為進退，占者宜自審也。朱子曰：六三之觀我生進退者，事君則觀其言聽計從，治民則觀其政教可行，膏澤可下，可以見自家所施之當否而為進退。誠齋楊氏曰：六三察己，以從人似漆雕開。象曰：觀我生進退，未失道也。觀己之生而進退以順乎宜，故未至於失道也。六四，觀國之光，利用賓于王。六四最近於五，故有此象其占為利於朝覲仕進也。象曰：觀國之光，尚賓也。尚謂：尚志其志意願慕賓於王朝也。,GJTS-XXD,古今圖書集成·學行典,225
量力,延平周氏曰：其進也以禮故難，其退也以義故易，進也不以禮故易退也不以義，故難難進而易退，則位之所以有序易進而難退，則位之所以亂而無序。子曰：事君三違而不出竟，則利祿也。人雖曰不要，吾不信也。違猶去也，不出竟實無去志，謂非要利可乎。呂氏曰：孔子去魯遲遲，吾行以不忍于父母之國也。孟子去齊三宿出晝冀，齊王之悔悟也。然卒出竟以去君子之義，可見矣。子曰：事君慎始而敬終，子曰：事君可貴可賤，可富可貧，可生可殺，而不可使為亂。延平周氏曰：進以禮所以慎始，退以義所以敬終。藍田呂氏曰：貴賤貧富生殺，君之所操以御臣之具也。雖有是具以御臣，然所以御之者理也。理義人心之所同，然天所以命于人，君君臣臣父父子子所以保乎天下國家也。,GJTS-XXD,古今圖書集成·學行典,304
量力,賢人君子者，通乎盛衰之時，明乎成敗之端，察乎治亂之紀，審乎人情。知所去就，故雖窮不處亡國之勢，雖貧不受汙君之祿；是以太公年七十而不自達，孫叔敖三去相而不自悔；何則。不強合非其人也。,GJTS-XXD,古今圖書集成·學行典,90
量力,太尉沛國劉矩叔方父字叔遼，累祖卿尹好學敦整，士名不休，揚又無力援仕進，陵遲而叔方雅有高問，遠近偉之州郡辟請未嘗，答命往來京師委質，通門太尉徐防太傅桓焉。二公嘉其孝敬慰愍契闊為之，先後叔遼由此辟公府博士徵議郎。叔方爾乃然改志，以禮進退三登台袞，號為名宰，陽翟令左馮翊、田煇、叔都兄字威都，俱合純懿不隕。洪祚叔都最為知名，郡常欲授之為宰，煇恥越賢，兄懼不得免，因緣他疾遂託病瘖。家人妻子莫知其情，人數恐灼持之有度，後在田舍天連陰雨。友人張子平吉仲考等密共穿踰，奪取衣衾窮夜獨處迫切至矣。然無聲響徒喑喑而已，子平因前抱持曰：我某公也，謂汝避兄耳，何意真然耶。天喪斯人，吾儕將何效乎。相對歔欷，哀動左右。閒積四歲，威都果舉遷安定長史，據輜垂緌，還歷鄉里薦祀。祖考叔都沃醊，神坐頫仰因語。是月，司隸太尉大將軍同時並辟為侍御史，舉茂才不幸早隕，威都官至武都太守太尉掾。汝南范滂孟博天資聰睿，辯於持論，舉孝廉光祿主事，京師歸德四方影附。,GJTS-XXD,古今圖書集成·學行典,411
量力,天下大安。此皆太公之教訓也。今上尊號曰太上皇，春秋之義因其可褒而褒之。《孝經》曰：敬其父，則子悅。叔矩則其孝敬，則粥身苦思率禮無違矣。則其友于則褒兄委榮盡其哀情矣。則其學藝則家法洽覽誨人不倦矣。則其政事則施於已，試靡有闕遺矣。君子百行子產有四凡在他姓，尚宜褒之，況於父乎。敬意之至猶用夷悅，況於寵族乎。抗爽言以拒厚旨，抑所生以為己高，忍能厲然獨享其榮。若乃不令之下愚流貨財於權嬖，此罪人也。田煇託疾上也。劉矩屈體次也。范滂吾無取焉耳。,GJTS-XXD,古今圖書集成·學行典,217
量力,所託者然也。況居富貴之地而行其政令者也。故舜為匹夫猶民也。及其受終于文祖，稱曰：予一人則西王母來獻白環，周公之為諸侯猶臣也。及其踐明堂之祚，負斧扆而立，則越裳氏來獻白雉，故身不尊則施不光居不高則化不博。《易》曰：豐，亨，無咎，王假之，弗憂，宜日中。身尊居高之謂也。斯事也，聖人之所務也。雖然求之有道，得之有命，舜禹孔子可謂求之有道矣。舜禹得之，孔子不得之，可謂有命矣。非惟聖人賢者亦然，稷契伯益伊尹傅說得之者也。顏淵閔子騫冉耕仲弓不得者也。故良農不患疆場之不修而患風雨之不節。君子不患道德之不建而患時世之不遇。《詩》曰：駕彼四牡，四牡項領，我瞻四方，蹙蹙靡所騁。傷道之不遇也，豈一世哉。豈一世哉。,GJTS-XXD,古今圖書集成·學行典,298
出處,元段成己姓名合上郭公臺，落落襟懷閒世才。飛騎屢朝天上去，好音時向日邊來。中心都為明時盡，東閣常因好客開。萬里鵬程從此始，垂天雲翼看徘徊。,GJTS-XXD,古今圖書集成·學行典,68
出處,若熹者又可保其不失耶，故熹深有所不能無疑於明公之計，惟前書之懇敢因是而復有請焉，如蒙矜許固為大幸，若其不遂則熹豈敢坐違朝命而不一行，但老人年來多病，既不敢勞動登途，又不敢遠去，膝下只此一事便自難，處藉令單行至彼就職則便被拘縻，不就則重遭指目，就職之後遽去則又似無說，不去則自違素心，凡此曲折皆已思之爛熟，其勢必至顛沛無可疑者，伏惟明公以其所以見愛之心施之於此而為之謀，則必有所處矣，然熹亦非必欲祠祿若荒僻無士人處教官少公事處縣令之屬，似亦可以藏拙養親。但恐無見闕耳窮空已甚，若有數月之闕既不可待又不若，且作祠官之為便也。復因徐倅便人拜啟區區底蘊敢盡布之，伏惟明公察焉。又熹學不加進而迂戾日甚，特以去違門牆之久，明公不深知猶復以故意期之移書招徠，詞旨篤厚此見高明好賢樂善之意有加於前，而熹無以堪之，徒自懼耳，區區之懷所欲陳者，所附徐倅書已索言之，但不知向託元履致丞相書。及申省狀等，曾一一投之否，度可否之報必已有所定，然未知諸公所以必欲其來，何謂也哉。,GJTS-XXD,古今圖書集成·學行典,425
出處,不識明公其亦以為然乎，頃年陳公在建安明公在蜀郡，熹嘗獲侍言於陳公，竊以為天下之事非兩公不能濟，陳公蓋不辭也，至於今日乃復自憂言事之不效往者，則不可諫矣。來者其亦尚可追乎，伏惟明公深達陳公相與亟圖之，熹之心蓋猶不能無拳拳也，承諭旦夕既上告歸之請，熹竊惑之，蓋明公非不可去特萬里還朝，主知人望如此，其不薄也。一旦未有以藉手而無故以去，此古人所以有屑屑往來之譏也，愚意卻願明公審思以合於義，毋使人失望焉，則熹之願也。陳公劄子一通乞賜傳達幸甚幸甚。,GJTS-XXD,古今圖書集成·學行典,220
出處,當去之事略數之有此七條，其他曲折不暇遍舉，熹亦已有書懇諸公丐祠，然又不敢盡言此意，只告尊兄力為一言使必從所請，乃千萬之幸，大抵自度材力事勢祠廟之外，不選甚差遣都做不得，小即小狼狽，大即大狼狽，遠即遠狼狽，近即近狼狽，諸公儻相哀憐必欲扶持。而全安之，豈應使至此極耶，幸以此意極力盡言使不至於再請以煩尊聽，則大善。不然繼此亦須有請，但恐前所陳者忽有一事不恰好，則諸公雖欲曲相維持，亦無所用其力耳。,GJTS-XXD,古今圖書集成·學行典,196
出處,熹輒有危懇仰干洪造，熹昨蒙誤恩畀以符竹自度疏野，不堪委寄累辭，不獲黽俛就事，今十閱月矣，惟念君相所以眷顧使令之意，不敢不竭駑頓以圖報，稱而材力有限，疾病相仍形苦心勞，卒無善狀。政荒財匱，歲惡民流，自去秋以來知舊往來涉其境者，問於道塗。黃童白：叟無不愁嘆蹙頞，或苦其刑政之苛。或病其征賦之重，以至流聞遠邇。亦莫不然貽書諭責提耳，告戒者殆無虛日以故去官，嘗以公狀申省自劾，又以劄子哀鳴冀得早蒙敷奏，亟賜罷免而鈞慈含覆，未遽矜從疏遠賤微，何敢固，必謹以抑心自強祗服官次不敢復有所言矣而一二月來疾病愈甚，士友之責愈深，使人日夕憂惶不知所以，自處夫為政而不宜於民為所厭，苦至於如此，誠無心可居官府，無顏可食俸祿，不免復冒威嚴再有陳請，而又竊惟某官終欲曲賜保全不忍，以其罪戾之跡聞於天聽，故於公劄不敢具述，如上曲折儻蒙陶鎔得以病免，其何幸如之。,GJTS-XXD,古今圖書集成·學行典,366
出處,逢時報主深悉雅志，此在高明必已有定論，非他人所得預，然所謂不能自為時者，則又非區區所敢聞也，但願老兄毋出於先聖，規矩準繩之外，而用力於四端之微以求乎。兗公之所樂，如其所以告於巍巍，當坐之時之心，則其行止忤合付之時，命有不足言矣，就其不遇獨善其身以明大義，於天下使天下之學者皆知吾道之正，而守之以待上之使令，是乃所以報不報之恩者，亦豈必進為而撫世哉，佛者之言曰：將此身心奉塵剎，是則名為報佛恩。而杜子美亦云，四鄰耒耜出，何必我家操此言，皆有味也。又須是先得吾身好黨類，亦好方能得。吾君好天下國家好而所謂好者，又有虛實大小久近之不同，若自吾身之好而推之，則凡所謂好者，皆實皆大。而又久遠，若不自吾身推之，則彌縫掩覆雖可以苟合於一時，而凡所謂好者皆為他日不可之病根矣，蓋修身事君初無二事，不可作兩般看。,GJTS-XXD,古今圖書集成·學行典,348
出處,問程子言仕宦奪人志，或言為富貴所移也，愚意以為不特言此，但才仕宦則於窒礙處有隨，宜區處之意浸浸，遂入於隨時徇俗之域，與初閒立心各別。此所謂奪志也，不知程子之意果出於此否，又不知人未免仕宦而有此病，又何以救之。曰：所論奪志之說是也，若欲救此但當隨事省察而審其輕重耳，然幾微之閒大須著精采也。,GJTS-XXD,古今圖書集成·學行典,144
出處,勉齋黃氏曰：古之君子非仁不存，非禮不立，非義不行，所貴者良貴所樂者，真樂人之知不知世之用，不用於我何與焉，貧富貴賤生死禍福日交乎，前不暇顧也，後之君子心之所固有事之，所當行何者為禮，何者為義，何者為智，懵然不覺也，功名而已耳，利祿而已耳，以區區之私意小智，汲汲然求售於人，慮人之不己用也，委曲遷就以求順於人，幸而得志侈然以為莫己若也，小不如意則戚戚然，幾不能以終日矣。魯齋許氏曰：志伊尹之所志學，顏子之所學出，則有為處則有守丈，夫當如此出無所為處，無所守，所志所學將何為。,GJTS-XXD,古今圖書集成·學行典,236
出處,李固聞已度伊、洛，近在萬歲亭，豈即事有漸，將順王命乎。蓋君子謂伯夷隘，柳下惠不恭，故傳曰不夷不惠，可否之閒。蓋聖賢居身之所珍也。誠遂欲枕山棲谷，擬跡巢、由，斯則可矣；若當輔政濟民，今其時也。自生民以來，善政少而亂俗多，必待堯舜之君，此為志士終無時矣。嘗聞語曰：嶢嶢者易缺，皦皦者易污。陽春之曲，和者必寡，盛名之下，其實難副。近魯陽樊君被徵初至，朝廷設壇席，猶待神明。雖無大異，而言行所守亦無所缺。而毀謗布流，應時折減者，豈非觀聽望深，聲名太盛乎。自頃徵聘之士，胡元安、薛孟嘗、朱仲昭、顧季鴻等，其功業皆無所採，是故俗論皆言處士純盜虛聲。願先生弘此遠謨，令眾人歎服，一雪此言耳。,GJTS-XXD,古今圖書集成·學行典,288
出處,何足遽自為去就也，竊怪閣下能容忍亦已甚矣，昨日來高枕不寐，靜為閣下思之，豈有宰相上三疏而止一邪，人而終不信閣下天資畏慎，又不能顯辯其事，忍恥署敕內愧私歎，又將自恕曰：吾道尚行吾言尚信，我果為賢相矣，我若引退則誰能輔太平邪，是又不可之甚也，當貞觀之初房杜為相，以為非房杜則不可也，開元之初，姚宋為相，以為非姚，宋則不可也。,GJTS-XXD,古今圖書集成·學行典,160
出處,萬萬無有此理，以此窺大年者，謂之矯矯與誣要，皆非真知其心者，雖然在昔宋室盛時，布衣入史館者，僅六七人，皆兩制八座，所薦引其任，甚不輕，大年雖不受褒寵靈所被溥博，汪洋有加，往昔大年將何以自效，且春秋猶未高沈痾容有卻藥之時，行當杖策造朝門盡展所蘊，以驚動世俗，使向之疑且窺者，瞠目不敢吐，一辭則出處兩無憾，不然長往山林，而弗思返日與猿鶴，為友餐霞雲而漱泉石高，固高矣。如不仕無義何。洪武七年春正月一日宋濂引。,GJTS-XXD,古今圖書集成·學行典,202
出處,公復起拜謝，又有言者曰：雖然君子之道用之則行，舍之則藏，用之而不行者，往而不返者也，舍之而不藏者，溺而不止者也，公之用也既優游行之，其舍之也有弗能藏，者乎吾未見見諸用而不立其體者也。公又起拜遂行陽明山人聞其言，而論之曰：始之言道其事也，而未及於其心，次之言者得公之心矣，而未盡於道，終之言者盡於道矣，不可以有加矣，斯公之所允蹈者乎，諸大夫皆曰：然。子盍書之以贈從者。出處部選句魏王粲《七釋》：潛虛丈人，違世遁俗，恬淡清元，渾沌淳樸，薄禮愚學，無為無欲，均同死生，混齊榮辱。於是大夫聞而歎曰：蓋聞君子不以仕易道，不以身後時，進德修業，與世同理。今子深藏其身，高棲其志，外無所營，內無所事。,GJTS-XXD,古今圖書集成·學行典,293
出處,邯鄲才女，三齊巧士，名唱祕舞，承閑並理，七盤陳於廣庭，疇人儼其齊俟，翩飄微霍，亂精蕩神，巴渝代起，鞞鐸響振，農功既登，元陰戒寒，乃致眾庶，大獵中原，植旌拊表，班授行曲，緪綱連置，彌山跨谷，弦不虛控，矢不徒注，僵禽連積，隕鳥若雨，麗才美色，希世特立，豐膚曼肌，弱骨纖形，鬒髮元鬢，修項秀頸，紅顏照曜，若苕榮，戴明中之羽雀，雜華鑷之葳蕤，珥照夜之雙，璫煥爚以垂暉，聖人在仕，時邁其德，先天弗違，稽若古則，濬哲文明，允恭元塞，登俊乂於壟畝，舉賢才於仄微，置彼周行，列於邦畿。九德咸事，百僚師師，於是四海之內，咸變時雍，普天率土，比屋可封，是以棲林隱谷之夫，逸跡放言之士，鑒乎有道，貧賤是恥。出處部雜錄《淮南子‧繆稱訓》：君子時則進，得之以義，何幸之有。不時則退，讓之以義，何不幸之有。故伯夷餓死首陽之下，猶不自悔，棄其所賤，得其所貴也。福之萌也綿綿，禍之生也分分。禍福之始萌微，故民嫚之。唯聖人見其始而知其終。《老學菴筆記》：司馬安四至九卿，當時以為善宦，以今觀之則謂拙宦可也，彼汨喪廉恥廣為道徑者，不數年至公相矣，安用四至九卿哉。,GJTS-XXD,古今圖書集成·學行典,463
處世,齊高庭問於孔子曰：庭不曠山，不直地，衣穰而提贄，精氣以問事君子之道，願夫子告之。孔子曰：貞以幹之，敬以輔之，施仁無倦，見君子則舉之，見小人則退之。去女惡心而忠與之，效其行，修其禮，千里之外，親如兄弟。行不效，禮不修，則對門不女通矣，夫終日言，不遺己之憂，終日行不遺己之患，惟智者能之。故自修者必恐懼以除患，恭儉以避難者也。終身為善，一言則敗之，可不慎乎。,GJTS-XXD,古今圖書集成·學行典,177
處世,傳曰：喜名者必多怨，好與者必多辱，唯滅跡於人，能隨天地自然，為能勝理，而無愛名；名興則道不用，道行則人無位矣。夫利為害本，而福為禍先，唯不求利者為無害，不求福者為無禍。詩曰：不忮不求，何用不臧。傳曰：聰者自聞，明者自見，聰明則仁愛著而廉恥分矣。故非道而行之，雖勞不至；非其有而求之，雖強不得。故智者不為非其事，廉者不求非其有，是以害遠而名彰也。詩曰：不忮不求，何用不臧。傳曰：安命養性者，不待積委而富；名號傳乎世者，不待勢位而顯；德義暢乎中而無外求也。賢者之不以天下為名利者也。詩曰：不忮不求，何用不臧。曾子曰：君子有三言可貫而佩之,GJTS-XXD,古今圖書集成·學行典,266
處世,一曰：無內疏而外親，二曰：身不善而怨他人，三曰：患至而後呼天。子貢曰：何也。曾子曰：內疏而外親，不亦反乎。身不善而怨他人，不亦遠乎。患至而後呼天，不亦晚乎。詩曰：啜其泣矣，何嗟及矣。君子有主善之心，而無勝人之色；德足以君天下，而無驕肆之容；行足以及後世，而不以一言非人之不善。故曰：君子盛德而卑，虛己以受人，旁行不流，應物而不窮，雖在下位，民願戴之，雖欲無尊，得乎哉。詩曰：彼其之子，美如英，美如英，殊異乎公行。君子行不貴苟難，說不貴苟察，名不貴苟傳，惟其當之為貴。夫負石而赴河，行之難為者也，而申徒狄能之，君子不貴者，非禮義之中也。,GJTS-XXD,古今圖書集成·學行典,267
處世,山淵平，天地比，齊秦襲，入乎耳，出乎口，鉤有鬚，卵有毛，此說之難持者也，而鄧惠施能之，君子不貴者，非禮義之中也。盜跖吟口，名聲若日月，與舜禹俱傳而不息，君子不貴者，非禮義之中也。故君子行不貴苟難，說不貴苟察，名不貴苟傳，惟其當之為貴。詩曰：不競不絿，不剛不柔。言當之為貴也。伯夷叔齊目不視惡色，耳不聽惡聲；非其君不事，非其民不使；橫政之所出，橫民之所止，弗忍居也；思與鄉人居，若朝衣朝冠坐於塗炭也。故聞伯夷之風者、貪夫廉，懦夫有立志。,GJTS-XXD,古今圖書集成·學行典,217
處世,夫歐冶鑄劍，太剛則折，太柔則卷，欲劍無折必加其錫，欲劍無卷必加其金，何者。金性剛而錫質柔，剛柔均平則為善矣。良工塗漆，緩則難晞，急則弗牢，均其緩急使之調和則為美也。人之含性有似于茲，剛者傷于嚴猛，柔者失于軟懦，緩者悔于後機，急者敗于懁促，故鑄劍者使金不至折錫不及卷，製器者使緩而能晞急而能牢理性者，使剛而不猛，柔而不懦，緩而不後機，急而不懁促，故能劍器兼善而性氣淳和也。昔徐偃王軟而國滅，齊簡公懦而身亡，此性太柔之失也。晉陽處父以純剛取害，鄭子陽以嚴猛致斃，此性太剛之過也。楚子西寬而招敗，邾莊公懁而自禍，此性褊急之災也。西門豹性急佩韋皮以自緩，董安于性緩帶絲絃而自急，彼各能以一物所長攻其所短，故陰陽調天地和剛柔均人事和也。陰陽不和則水旱，失節剛柔不均則強弱。乖政水旱失節則歲敗強弱乖政則身亡，是以智者寬而慄，嚴而溫，柔而毅，猛而仁，剛而濟，其柔柔抑其強強，弱相參緩急相弼以斯善性，未聞忤物而有悔吝者也。,GJTS-XXD,古今圖書集成·學行典,403
處世,眾人處人閒世如如蟹如蛇如蛙，濁蟹橫蛇毒蛙躁同穴則爭，遇弱則噉，此市井小民象也，賢人如鯉如鯨如蛟，鯉能神化飛越江湖而不能升天，鯨鼓鬣成雷噴沫成雨而不能處方池曲沼之中，蛟地行水溢山行石破而入海則為大鳥所啖，賢智能大而不能小，能實而不能虛，能出纏而不能入纏，是此象也唯聖也。如龍屈伸不測，龍能為為蟹為蛇為蛙為諸蟲蚓，故雖方丈蹄涔之中，龍未嘗不沂鱗濯羽也，龍能為鯉為鯨為蛟，故江淮河漢諸大水族龍未嘗不相噓相沫也，龍之為龍一神，至此哉，是故先聖之演易首以龍德配大人，周易處人閒世之第一書也。仲尼見老子贊以猶龍，老子處人閒世之第一人也，易之為道在於善藏其用，崇謙抑亢老氏之學源出於易，故貴柔貴下貴雌貴黑，夫翠不藏毛魚不隱鱗，尚能殺身而況於人，是故大道不道大德不德大仁不仁大才不才大節不節道也者，導也。有導則有滯，滯則礙，故古之人以道得禍者，十常一也。,GJTS-XXD,古今圖書集成·學行典,369
處世,德也者得也，如人得物則矜，矜則人見而畏，故古之人以德得禍者十常三也，仁也者，恩也，恩能使人愛亦能使人忌，忌愛相半故古之人以仁得禍者十常五也，才也者，財也，如人有財盜必劫之，故古之人以才得禍者十常七也。節也者，岊也高也，氣太高則折身，太高則危，行太高則蹶，故古之人以節得禍者十常九也。,GJTS-XXD,古今圖書集成·學行典,141
處世,知人之性，其自養不勃，知事之制，其舉錯不惑。發一端，散無竟，周八極，總一筦，謂之心。見本而知末，觀指而睹歸，執一而應萬，握要而治詳，謂之術。居知所為，行知所之，事知所秉，動知所由，謂之道。道者，置之前而不輊，錯之後而不軒，內之尋常而不塞，布之天下而不窕。是故使人高賢稱譽己者，心之力也；使人卑下誹謗己者，心之罪也。夫言出於口者，不可止於人；行發於邇者，不可禁於遠。事者，難成而易敗也；名者，難立而易廢也。千里之隄，以螻螘之穴漏；百尋之屋，以突隙之煙焚。《堯戒》曰：戰戰慄慄，日慎一日。人莫蹪於山,GJTS-XXD,古今圖書集成·學行典,247
處世,忠信篤敬先存其在己者，然後望其在人者，如在己者，未盡而以責人人亦以此責我矣。今世之人能自省其忠信篤敬者，蓋寡能責人以忠信篤敬者，皆然也。雖然在我者，既盡在人者，亦不必深責。今有人能盡其在我者，固善矣。乃欲責人之似己一或不滿，吾意則疾之已甚亦，非有容德者，祇益貽怨於人耳。今人有為不善之事，幸其人之不見不聞安能自肆。無所畏忌殊，不知人之耳目可掩，神之聰明不可掩，凡吾之處事，心以為可心，以為是人，雖不知神已知之矣。吾之處事，心以為不可，心以為非人雖不知神已知之矣。吾心即神，神即禍福，心不可欺神，亦不可欺。詩曰：神之格思，不可度思，矧可射思，釋者以謂吾心。神之至也，尚不可得而窺測，況不信其神之在左右而以厭射之心處之，則亦何所不至哉。人之處事能常悔，往事之非常悔前言之失常，悔往年之未有知，識其賢德之進，所謂長日加益而人不自知也。古人謂行年五十而知四十九之非者，可不勉哉。人能忍事易以習熟終至於人以，非理相加不可忍者，亦處之如常不能忍事，亦易以習熟終。至於睚眥之怨深不足較者，亦至交詈爭訟期。於取勝而後已不知其所失甚多，人能有定見不為客氣，所使則身心豈不大安寧。,GJTS-XXD,古今圖書集成·學行典,480
處世,人固有初學未有執守應事紛雜，暫於靜處少息也，只是略如此，然做箇人，事至便著應如何，事至且說道，待自家去靜處當怒即怒，當喜即喜，更無定時，只當於此警省如何是合理，如何是不合理，如何要將心頓放在閒處得事父母，便有事父母，許多酬酢出外應接，便有出外許多酬酢。或有人勸某當此之時，宜略從時。某答之云：但恐如草藥，煆煉得無性了，救不得病耳。某看人也須是剛，雖則是偏，然較之柔不同。易以陽剛為君子，陰柔為小人。若是柔弱不剛之質，少閒都不會振奮，只會困倒了。須是慈祥和厚為本。如勇決剛果，雖不可無，然用之有處所。學者須要有廉隅牆壁，便可擔負得大事去。如子路世閒病痛都沒了，親於其身為不善，直是不入，此大者立也。味道問：死生是大關節處。須是日用閒雖小事亦不放過，一一如此用工夫，當死之時，方打得透。問：膽欲大而心欲小，如何。曰,GJTS-XXD,古今圖書集成·學行典,355
處世,膽大是千萬人吾往處，天下萬物不足以動其心；貧賤不能移，威武不能屈，皆是膽大。心小是畏敬之謂，文王小心翼翼，曾子戰戰兢兢，臨深履薄是也。每常令兒子們做事，只是說箇大綱與他，以為那小小處置處也易曉，不須說也得。後來有做得不滿人意處，未有不由那些子說不要區處處起。直卿勸先生且謝賓客數月，將息病。先生曰：天生一箇人，便須著管天下事。若要不管，須是如楊氏為我方得，某卻不曾去學得這般學。擇之勞先生人事之繁。答曰：大凡事，只得耐煩做將去。纔起厭心，便不得。會做事的人，必先度事勢，有必可做之理，方去做。審微於未形，御變於將來，非知道者孰能。事豫吾內事未至，而先知其理之謂豫。問：待人接物，隨其情之厚薄輕重，而為酬酢耶。一切不問而待之以厚耶。曰：知所以處心持己之道，則所以接人待物，自有準則。先生愛說恰好二字，云：凡事自有恰好處。,GJTS-XXD,古今圖書集成·學行典,359
處世,磨去一重，又磨一重。天下事都是如此。且如中庸說：戒慎乎其所不睹，恐懼乎其所不聞。先且就睹處與聞處做了，然後就不睹不聞處用功，方能細密。而今人每每跳過一重做事，睹處與聞處元不曾有工夫，卻便去不睹不聞處做，可知是做不成，下梢一齊擔閣。且如屋漏暗室中工夫，如何便做得。須從十目所視，十手所指處做起，方得。且須立箇粗底根腳，卻正好著細處工夫。今人於無義理底言語盡說了，無義理底事盡做了。是於粗底根腳猶未立，卻求深微。縱理會得，干己甚事。常先難而後易，不然，則難將至矣。如樂毅用兵，始嘗懼難，乃心謹畏，不敢忽易，故戰則雖大國堅城，無不破者。及至勝，則自驕膽大，而恃兵強，因去攻二城亦攻不下。作事若顧利害，其終未有不陷於害也。問：學者講明義理之外，亦須理會時政。凡事要一一講明，使先有一定之說，庶他日臨事，不至面牆。曰：學者若得胸中義理明，從此去量度事物,GJTS-XXD,古今圖書集成·學行典,371
處世,問人心不可狹小，其待人接物，胸中不可先分厚薄，有所別異否，曰：惟君子能通天下之志，故令規模寬闊，使人人各得盡其情，多少快活。事有不當耐者，豈可全學耐事。學耐事，其弊至於苟賤不廉。恥，有當忍者，有不當忍者。人須有廉恥。孟子曰：恥之於人大矣。恥便是羞惡之心。人有恥，則能有所不為。今有一樣人不能安貧，自屈，以至立腳不住，不知廉恥，亦何所不至。因舉呂舍人詩云：逢人即有求，所以百事非。如論語必先說：富與貴是人之所欲也，不以其道得之，不處也；貧與賤是人之所惡也，不以其道得之，不去也。然後說：君子去仁，惡乎成名。必先教取舍之際界限分明，然後可做工夫。不然，則立腳不定，安能有進。又云：學者不於富貴貧賤上立定，則是入門便差了也。人之所以戚戚於貧賤，汲汲於富貴，只緣不見這箇道理。若見得這箇道理，貧賤不曾損得，富貴不曾添得，只要知這道理。學者當常以志士不忘在溝壑為念，則道義重，而計較死生之心輕矣。況衣食至微末事，不得未必死，亦何用犯義犯分，役心役志，營營以求之耶。某觀今人因不能咬菜根而至於違其本心者眾矣，可不戒哉。困厄有輕重，力量有大小。,GJTS-XXD,古今圖書集成·學行典,465
處世,因讀伊川事狀不覺懼生於心，因知天下之事最難，處見事貴乎理，明處事貴乎心，公理不明則不能辨別，是非心不公則不能裁度，可否惟理明心公則於事無所疑惑，而處得其當矣。庖丁解牛只是順理人處事，能順理即如庖丁無全牛矣。天地萬事萬物各有自然之條理，人之處事惟順其條理，而行斯無難處之事矣。不能深識事幾，妄為而中實，亦可恥也。人多以快意之事，忘卻道。深以刻薄為戒，每事當從忠厚。嘗沈靜則含蓄義理深，而應事有力，日用閒纖毫事，皆當省察謹慎。勿以小事而忽之，大小必求合義。處大事不宜大厲聲色付之，當然可也。應事纔應即休不可須臾，留滯為心累。見理明則遇事迎刃而解。常提省此心勿令昏蔽妄馳，則處事少錯矣。近看得處事有二法，知以別可否義以決取舍斯無過舉矣。安往而非事安往而非道，人惟當即所遇以為其事，則道無不安矣。苟不能安於所遇,GJTS-XXD,古今圖書集成·學行典,351
處世,仁者，積恩之見證也；義者，比於人心而合於眾適者也。故道滅而德用，德衰而仁義生。故上世體道而不德，中世守德而弗壞也，末世繩繩乎唯恐失仁義。君子非仁義無以生，失仁義，則失其所以生；小人非嗜慾無以活，失嗜慾，則失其所以活。故君子懼失仁義，小人懼失利。觀其所懼，知各殊矣。易曰：即鹿無虞，惟入于林中，君子幾不如舍，往吝。其施厚者其報美，其怨大者其禍深。薄施而厚望，畜怨而無患者，古今未之有也。是故聖人察其所以往，則知其所以來者。聖人之道，猶中衢而致尊邪：過者斟酌，多少不同，各得其所宜。《名臣言行錄》：魏公謂處事不可有心，有心則不自然，不自然則擾，太原土風喜射，故民閒有弓箭社，琦在太原不禁，亦不驅，故人情自得亦可寓兵備於其閒，後宋相繼政，頗著心處之，下令籍為部伍，仍須用角弓，太原人貧素用木弓，自此有賣牛買弓者，人始騷然矣，此出於有心也。,GJTS-XXD,古今圖書集成·學行典,366
處世,呂希哲為人處事皆有長久之計，求方便之道只如病中，風人口不能言，手不能書，而養疾者，乃問所欲病者，既不能答適足增苦，故公嘗教人，每事作一牌子如飲食衣裳寒熱之類，及常所服藥，常所作事，病者取牌子以示人，則可減大半之苦，凡公為人處事每如是也。《世範》：凡人謀事，雖日用至微者，亦須齟齬而難成，或幾成而敗，既敗而復成，然後其成也，永久平寧無復後患，若偶然易成，後必有不如意者，造物微幾不可測度，如此靜思之，則見此理可以寬懷。人舉事至當而或有非之者，蓋眾心難一眾口難齊，此如君子之所以舉事，苟揆之吾心稽之古訓，詢之賢者，於理無失則紛紛之言，皆不足卹亦不必辯。《法藏碎金錄》：人多忙中切於辦閒，事我獨閒中切於辦，忙事此理可以智識及不可以言說到。《晁氏客話》：雖遇冗劇事處之常優游，因論易曰：常雜而不厭，若雜而厭非所以為常。永叔曰：凡處事但自家踏得，田地穩一任閒言語。有諸中必施於事，乃為善誠甫。曰：君子存其在我者，物來斯應何必尋事，做存其在我應物，而未嘗誤乃為善也。,GJTS-XXD,古今圖書集成·學行典,427
聖人,按《補史記‧三皇本紀》：太皞庖犧氏風，姓代燧人氏繼天，而王母曰：華胥履大人跡於雷澤，而生庖犧於成紀蛇身人首，有聖德造書，契以代結繩之政，於是始制嫁娶以儷皮為禮，結網罟以教佃漁，故曰：宓犧氏，養犧牲，以庖廚，故曰：庖犧有龍瑞，以龍紀官號曰：龍師作二十五絃之瑟木，德王注春令，故易稱帝出乎。震月令孟春其帝太皞是也。都於陳東封泰山。立一十一年，其後裔當春秋時，有任宿須句顓臾，當風姓之裔也。按《白虎通》：古之時，未有三綱六紀民，人但知其母不知其父，能覆前而不能覆後臥之。起之吁，吁飢即求食飽即棄餘茹毛飲血，而衣皮韋於是，伏羲仰觀象。於天俯察法於，地因夫婦正五行始，定人道畫八卦，以治天下天下伏而化之，故謂之伏羲也。,GJTS-XXD,古今圖書集成·學行典,304
聖人,按《新語》：先聖仰觀天文，俯察地理，圖畫乾坤，以定人道，民始開悟，知有父子之親，君臣之義，夫婦之道，長幼之序。於是百官立，王道乃生。按《拾遺記》：禮義文物於茲始作去。巢穴之居變茹腥之食立，禮教以導文，造干戈以飾武絲桑為瑟，均土為塤禮樂於是興矣。按《通志‧三皇紀》：太皞伏。羲氏亦曰：皇雄氏，亦曰：天皇伏亦作虙犧亦作戲，亦作羲或言象日月之明。故曰：太皞伏制犧牛，故曰：伏犧因取犧牲以充庖，廚故號庖犧然，去古已遠古人名，號難以今義求也伏犧者燧人氏之子。母曰：華胥履大人之跡，於雷澤而，孕因風而生故為風姓伏，羲生於成紀作都，於陳故陳為太昊之墟樂，曰：立基或云扶來繼，天而王為百王先人生之，始也與禽獸無異知有母，而不知有父知有愛而不知有禮。臥則呿呿起則，盱盱飢則，求食飽則棄餘茹毛飲血，而衣皮革伏羲德。,GJTS-XXD,古今圖書集成·學行典,347
聖人,按《白虎通》：古之人民皆食禽獸肉至，於神農人民眾多禽獸不足於是，神農因天之時，分地之利制耒耜教民農作神，而化之使民宜之，故謂之神農也。按《淮南子‧主術訓》：昔者神農之治天下也，神不馳於胸中，智不出於四域，懷其仁誠之心。甘雨時降，五穀蕃植，春生夏長，秋收冬藏。月省時考，歲終獻功，以時嘗穀，祀於明堂。明堂之制，有蓋而無四方，風雨不能襲，寒暑不能傷，遷延而入之，養民以公。其民樸重端，不忿爭而財足，不勞形而功成。因天地之資而與之和同，是故威厲而不殺，刑錯而不用，法省而不煩。故其化如神。其地南至交阯，北至幽都，東至暘谷，西至三危，莫不聽從。當此之時，法寬刑緩，囹圄空虛，而天下一俗，莫懷姦心。按《帝王世紀》：炎帝神農氏母，遊華陽有神龍，首感生炎帝有聖德。,GJTS-XXD,古今圖書集成·學行典,325
聖人,而能言年踰十五聰明，無不徇通神農氏世衰諸侯相侵暴帝乃習用干戈以征不，享諸侯咸來賓從於，是修德振兵治五氣藝，五種撫萬民度四，方教熊羆貔貅貙虎與炎帝戰於阪泉，之野三戰然後得志蚩，尤為亂獨霸天下莫，與爭衡帝乃徵師諸，侯以中黃直為將與戰於涿鹿之野，遂擒蚩尤戮於中冀名其地曰：絕轡之野或云榆罔之時有庶人曰：蚩尤逐榆罔榆罔與軒轅殺蚩尤於中冀，軒轅復與榆罔五，戰於阪泉為軒轅所滅諸，侯咸尊之代，神農氏為天子是為，黃帝始制法度，正名百物萬世不能，易也為營陣之法設五旗五麾有不率化，者從而征之凡五，十二戰而天下服披山，通道未嘗寧，居東至於海登丸，山及岱宗西至於空桐登，雞頭南至於江登熊湘北，逐葷粥合符釜山而邑，於涿鹿之阿遷徙，往來無常處，以師兵為營衛受，命之日有景雲。之瑞故官以雲，紀師以雲命春官為青雲夏，官為縉雲秋官為白雲冬官，為黑雲中官為，黃雲置左右大監，監於萬國。萬國和而鬼神山川，封禪與為多焉。,GJTS-XXD,古今圖書集成·學行典,392
聖人,南方故為司徒，大封辨乎西方故，為司馬后土辨乎北，方故為理官又造書，契調鐘律紀歷數命蒼頡為史官制，文字大撓為帝師作甲子容，成造歷隸首，作數伶倫制十二，律自大夏之西阮隃之陰取竹於嶰谿，之谷其竅厚鈞者斷兩節，閒而吹之長三寸九分以為黃鐘之，宮制十二筒聽鳳凰之嗚，而別十二律其，雄鳴六雌鳴亦六葉，黃鐘之宮是生六律六呂候氣之應以，正五聲實歷數權衡度，量所由生也又命榮，與伶倫鑄十二鐘以，和五音仲春之月辰在乙卯日在，奎始奏之命曰：咸池，亦曰：大咸始制衣服，作冕旒充纊元衣黃裳析，翬翟之華漬，草木之英變為五，色文章。,GJTS-XXD,古今圖書集成·學行典,250
聖人,著於器服以表貴賤服牛乘馬作舟車以通道上棟下，宇作宮室以，居安重門擊柝以待暴客，作杵臼以利用作弧，矢以振威旁行。海內方制萬里畫，野分州得百里之國，萬區以分星次經土設井以塞，爭端立步。制畝以均不足，使八家為井井開四道而分，八宅同井而飲，存亡更守男女。交姻有無相貸疾，病相扶風俗可，同生產。可一性情可親井一為鄰，鄰三為朋朋，三為里里五。為邑邑十為都都十為師，師十為州分於，井而計於，州則地著而數詳民不習偽官，不懷私城郭，不閉見利不爭風。雨時若五穀，豐登人無夭枉物，無疵厲鷙，鳥不妄搏猛獸不妄噬邊裔，之人罔不來享有草生於庭。,GJTS-XXD,古今圖書集成·學行典,258
聖人,疇咨，若予采。驩兜曰：都，共工方鳩僝功。帝曰：吁，靜言庸違，象恭滔天。帝曰：咨四岳，湯湯洪水方割，蕩蕩懷山襄陵，浩浩滔天，下民其咨，有能俾乂。僉曰：於，鯀哉。帝曰：吁，咈哉。方命圮族，岳曰：异哉。試可，乃已。帝曰：往欽哉。九載績用弗成。帝曰：咨四岳，朕在位七十載，汝能庸命，巽朕位。岳曰：否德。忝帝位，曰：明明揚側陋，師錫帝曰：有鰥在下，曰虞舜。帝曰：俞，予聞，如何。岳曰：瞽子，父頑，母嚚，象傲，克諧以孝，烝烝乂，不格姦。帝曰：我其試哉。女于時，觀厥刑于二女，釐降二女于溈汭，嬪于虞。帝曰,GJTS-XXD,古今圖書集成·學行典,245
聖人,欽哉。按《史記‧五帝本紀》：帝堯者，放勳。其仁如天，其智如神。就之如日，望之如雲。富而不驕，貴而不舒。黃收純衣，彤車乘白馬。能明馴德。按《莊子‧天地篇》：堯觀乎華。華封人曰：嘻，聖人。請祝聖人，使聖人壽。堯曰：辭。使聖人富。堯曰：辭。使聖人多男子。堯曰：辭。封人曰：壽，富，多男子，人之所欲也。汝獨不欲，何耶。堯曰：多男子則多懼，富則多事，壽則多辱。是三者，非所以養德也，故辭。封人曰：始也我以汝為聖人耶，今然君子也。天生萬民，必授之職。多男子而授之職，則何懼之有。富而使人分之，則何事之有。夫聖人鶉居而食,GJTS-XXD,古今圖書集成·學行典,253
聖人,陶河濱，河濱器皆不苦窳。一年而所居成聚，二年成邑，三年成都。堯乃賜舜絺衣，與琴，為築倉廩，予牛羊。瞽叟尚復欲殺之，使舜上塗廩，瞽叟從下縱火焚廩。舜乃以兩笠自扞而下，去，得不死。後瞽叟又使舜穿井，舜穿井為匿空旁出。舜既入深，瞽叟與象共下土實井，舜從匿空出，去。瞽叟、象喜，以舜為已死。象曰本謀者象。象與其父母分，於是曰：舜妻堯二女，與琴，象取之。牛羊倉廩予父母。象乃止舜宮居，鼓其琴。舜往見之。象鄂不懌，曰：我思舜正鬱陶。舜曰：然，爾其庶矣。舜復事瞽叟愛弟彌謹。于是堯乃試舜五典百官，皆治。昔高陽氏有才子八人，世得其利，謂之八愷。高辛氏有才子八人，世謂之八元。此十六族者，世濟其美，不隕其名。至于堯，堯未能舉。舜舉八愷，使主后土，以揆百事，莫不時序。舉八元,GJTS-XXD,古今圖書集成·學行典,327
聖人,若稽古大禹。曰：文命敷于四海，祗承于帝。曰：后克艱厥后，臣克艱厥臣，政乃乂，黎民敏德。帝曰：俞，允若茲，嘉言罔攸伏，野無遺賢，萬邦咸寧，稽于眾，舍己從人，不虐無告，不廢困窮，惟帝時克。益曰：都。帝德廣運，乃聖，乃神，乃武，乃文，皇天眷命，奄有四海，為天下君，禹曰：惠迪吉，從逆凶，惟影響，益曰：吁，戒哉。儆戒無虞，罔失法度，罔遊于逸，罔淫于樂，任賢勿貳，去邪勿疑，疑謀勿成，百志惟熙，罔違道以干百姓之譽，罔咈百姓以從己之欲，無怠無荒，四夷來王。禹曰：於。德惟善政，政在養民，水，火，金，木，土，穀，惟修，正德，利用，厚生，惟和，九功惟敘，九敘惟歌，戒之用休，董之用威，勸之以九歌，俾勿壞。帝曰：俞，地平天成，六府三事允治，萬世永賴，時乃功。帝曰：格汝禹，朕宅帝位，三十有三載，耄期倦于勤，汝惟不怠，總朕師，禹曰：朕德罔克，民不依，皋陶邁種德，德乃降，黎民懷之。念茲在茲，釋茲在茲，名言茲在茲，允出茲在茲，惟帝念功。,GJTS-XXD,古今圖書集成·學行典,407
聖人,貢羽、毛、齒、革，金三品，杶、榦、栝、柏，礪、砥、砮、丹，維箘簬、楛，三國致貢其名，包匭菁茅，其篚元纁璣組，九江入賜大龜。浮于江、沱、涔、于漢，踰于雒，至于南河。荊河維豫州：伊、雒、瀍、澗既入于河，滎播既都，道荷澤，被明都。其土壤，下土墳壚。田中上，賦雜上中。貢漆、絲、絺、紵，其篚纖絮，錫貢磬錯。浮于雒，達于河。華陽黑水惟梁州：汶、嶓既蓺，沱、涔既道，蔡、蒙旅平，和夷底績。其土青驪。田下上，賦下中三錯。貢璆、鐵、銀、鏤、砮、磬，熊、羆、狐、狸、織皮。西傾因桓是來，浮于潛，踰于沔，入于渭，亂于河。黑水西河維雍州：弱水既西，涇屬渭汭。漆、沮既從，灃水所同。荊、岐已旅，終南、敦物至于鳥鼠。原隰底績，至于都野。三危既度，三苗大序。其土黃壤。田上上，賦中下。貢璆、琳、琅玕。浮于積石，至于龍門西河，會于渭汭。織皮昆侖、析支、渠搜，西戎即序。,GJTS-XXD,古今圖書集成·學行典,369
聖人,道九山：汧及岐至于荊山，踰于河；壺口、雷首至于太嶽；砥柱、析城至于王屋；太行、常山至于碣石，入于海；西傾、朱圉、鳥鼠至于太華；熊耳、外方、桐柏至于負尾；道嶓冢，至于荊山；內方至于大別；汶山之陽至于衡山，過九江，至于敷淺原。道九川：弱水至于合黎，餘波入于流沙。道黑水，至于三危，入于南海。,GJTS-XXD,古今圖書集成·學行典,143
聖人,佑賢輔德，顯忠遂良，兼弱攻昧，取亂侮亡，推亡固存，邦乃其昌，德日新，萬邦惟懷，志自滿，九族乃離，王懋昭大德，建中于民，以義制事，以禮制心，垂裕後昆，予聞曰：能自得師者王，謂人莫己若者亡，好問則裕，自用則小，嗚呼。慎厥終，惟其始，殖有禮，覆昏暴，欽崇天道，永保天命。《湯誥》：王歸自克夏，至于亳，誕告萬方。王曰：嗟爾萬方有眾，明聽予一人誥，惟皇上帝，降衷于下民，若有恆性，克綏厥猷惟后，夏王滅德作威，以敷虐于爾萬方百姓，爾萬方百姓，罹其凶害，弗忍荼毒，並告無辜于上下神祇，天道福善禍淫，降災于夏，以彰厥罪，肆台小子，將天命明威，不敢赦，敢用元牡，敢昭告于上天神后，請罪有夏，聿求元聖，與之戮力，以與爾有眾請命，上天孚佑下民，罪人黜伏，天命弗僭，賁若草木，兆民允殖，俾予一人，輯寧爾邦家，玆朕未知獲戾于上下，慄慄危懼，若將隕于深淵，凡我造邦，無從匪彝，無即慆淫，各守爾典，以承天休，爾有善，朕弗敢蔽，罪當朕躬，弗敢自赦，惟簡在上帝之心，其爾萬方有罪，在予一人，予一人有罪，無以爾萬方，嗚呼。尚克時忱，乃亦有終。,GJTS-XXD,古今圖書集成·學行典,453
聖人,祝曰：欲左，左。欲右，右。不用命，乃入吾網。諸侯聞之，曰：湯德至矣，及禽獸。當是時，夏桀為虐政淫荒，而諸侯昆吾氏為亂。湯乃興師率諸侯，伊尹從湯，湯自把鉞以伐昆吾，遂伐桀。湯曰：格汝眾庶，來，女悉聽朕言。匪台小子敢行舉亂，有夏多罪，予維聞女眾言，夏氏有罪。予畏上帝，不敢不正。今夏多罪，天命殛之。今女有眾，女曰我君不恤我眾，舍我嗇事而割政。女其曰有罪，其奈何。夏王率止眾力，率奪夏國。有眾率怠不和，曰是日何時喪。予與女皆亡。夏德若玆，今朕必往。爾尚及予一人致天之罰，予其大理女。女毋不信，朕不食言。女不從誓言，予則帑僇女，無有攸赦。以告令師，作湯誓。於是湯曰吾甚武，號曰武王。桀敗於有娀之虛,GJTS-XXD,古今圖書集成·學行典,294
聖人,桀奔於鳴條，夏師敗績。湯遂伐三，俘厥寶玉，義伯、仲伯作典寶。湯既勝夏，欲遷其社，不可，作夏社。於是諸侯心服，湯乃踐天子位，平定海內。湯歸至於泰卷陶，中作誥。既絀夏命，還亳，作湯誥：維三月，王自至於東郊。告諸侯群后：毋不有功於民，勤力迺事。予乃大罰殛女，毋予怨。曰：古禹、皋陶久勞於外，其有功乎民，民乃有安。東為江，北為濟，西為河，南為淮，四瀆已修，萬民乃有居。后稷降播，農殖百穀。三公咸有功於民，故后有立。昔尢與其大夫作亂百姓，帝乃弗予，有狀。先王言不可不勉。曰：不道，毋之在國，女毋我怨。以令諸侯。伊尹作咸有一德，咎單作明居。湯乃改正朔，易服色，上白，朝會以晝。按《呂氏春秋‧簡選篇》：殷湯良車七十乘，必死六千人，以戊子戰於郕，遂禽移、大犧，登自鳴條，乃入巢門，遂有夏。桀既奔走，於是行大仁慈，以恤黔首；反桀之事，遂其賢良，順民所喜；遠近歸之，故王天下。《先識篇》：夏太史令終古，出其圖法，執而泣之。夏桀迷惑，暴亂愈甚，太史令終古乃出奔如湯。,GJTS-XXD,古今圖書集成·學行典,422
聖人,師修文王緒業。九年，武王上祭于畢。東觀兵，至于盟津。為文王木主，載以車，中軍。武王自稱太子發，言奉文王以伐，不敢自專。乃告司馬、司徒、司空、諸節：齊栗，信哉。予無知，以先祖有德臣，小子受先功，畢力賞罰，以定其功。師尚父號曰：總爾眾庶，與爾舟楫，後至者斬。武王渡河，中流，白魚躍入王舟中，武王俯取以祭。既渡，有火自上復于下，至于王屋，流為烏，其色赤，其聲魄云。是時，諸侯不期而會盟津者八百諸侯。諸侯皆曰：紂可伐矣。武王曰：女未知天命，未可也。乃還師歸。居二年，聞紂昏亂暴虐滋甚，殺王子比干，囚箕子。太師疵、少師彊抱其樂器而奔周。于是武王遍告諸侯曰：殷有重罪，不可以不畢伐。乃遵文王，遂率戎車三百乘，虎賁三千人，甲士四萬五千人，以東伐紂。十一年十二月戊午，師畢渡盟津，諸侯咸會。曰：孳孳無怠。,GJTS-XXD,古今圖書集成·學行典,344
聖人,以夾武王。散宜生、太顛、閎夭皆執劍以衛武王。既入，立于社南大卒之左，右畢從。毛叔鄭奉明水，衛康叔封布茲，召公奭贊采，師尚父牽牲。尹佚筴祝曰：殷之末孫季紂，殄廢先王明德，侮蔑神祇不祀，昏暴商邑百姓，其章顯聞于天皇上帝。于是武王再拜稽首，曰：膺更大命，革殷，受天明命。武王又再拜稽首，乃出。封商紂子祿父殷之餘民。武王為殷初定未集，乃使其弟管叔鮮、蔡叔度相祿父治殷。已而命召公釋箕子之囚。命畢公釋百姓之囚，表商容之閭。命南宮括散鹿臺之財，發鉅橋之粟，以振貧弱萌隸。命南宮括、史佚展九鼎保玉。命閎夭封比干之墓。命宗祝,GJTS-XXD,古今圖書集成·學行典,254
聖人,祠于軍。乃罷兵西歸。行狩，記政事，作武成。封諸侯，班賜宗彝，作分殷之器物。武王追思先聖王，乃褒封神農之後于焦，黃帝之後于祝，帝堯之後于薊，帝舜之後于陳，大禹之後于杞。于是封功臣謀士，而師尚父為首封。封尚父于營丘，曰齊。封弟周公旦于曲阜，曰魯。封召公奭于燕。封弟叔鮮于管，弟叔度于蔡。餘各以次受封。武王徵九牧之君，登豳之阜，以望商邑。武王至于周，自夜不寐。周公旦即王所，曰：曷為不寐。王曰：告汝：維天不饗殷，自發未生于今六十年，麋鹿在牧，蜚鴻滿野。天不享殷，乃今有成。維天建殷，其登名民三百六十夫，不顯亦不賓滅,GJTS-XXD,古今圖書集成·學行典,254
聖人,有以其惡告王，不忍為也。若夫期而不當，言而不信，此殷之所以亡也，已以此告王矣。按《帝王世紀》：商容與殷民觀周師之，入見畢公至殷民曰：是吾新君也容曰：非也視其為人嚴乎將。有急色君子臨，事而懼見太公。至民曰：是吾新君也容曰：非也視其，為人虎踞而鷹趾當敵將眾。威怒自倍見利即前不顧其，後故君子臨眾果於進退見周公至民曰：是吾新君也。容曰：非也視其為，人忻忻休休志在除賊是。非天子則周之相國也，故聖人臨眾不惡而嚴是以，知之見武王至民曰：是吾新君也容。曰：然聖人為海，內討惡見惡不怒，見善不喜顏色相副，是以知之。,GJTS-XXD,古今圖書集成·學行典,250
聖人,多材多蓺，能事鬼神。乃王發不如旦多材多蓺，不能事鬼神。乃命于帝庭，敷佑四方，用能定汝子孫於下地，四方之民罔不敬畏。無墜天之降葆命，我先王亦永有所依歸。今我其即命於元龜，爾之許我，我其以璧與圭歸，以俟爾命。爾不許我，我乃屏璧與圭。周公已令史策告大王、王季、文王，欲代武王發，於是乃即三王而卜。卜人皆曰吉，發書視之，信吉。周公喜，開籥，乃見書遇吉。周公入賀武王曰：王其無害。旦新受命三王，維長終是圖。茲道能念予一人。周公藏其策金縢匱中，誡守者勿敢言。明日，武王有瘳。其後武王既崩，成王少，在襁褓之中。周公恐天下聞武王崩而畔，周公乃踐阼代成王攝行政當國。管叔及其群弟流言於國曰：周公將不利於成王。周公乃告太公望、召公奭曰,GJTS-XXD,古今圖書集成·學行典,307
聖人,前人仲尼生，魯在吾先去，聖千餘五百年，今日誰能知此道，當時人自比於天皇，王帝伯中原主父，子君臣萬世權，河不出圖，吾已矣。修經意思豈徒然。,GJTS-XXD,古今圖書集成·學行典,68
聖人,惟聖罔念，作狂，惟狂克念，作聖。王氏曰：操則存舍則亡，其心之謂與思。曰：睿睿作聖操其心以思，所謂念也，罔念雖聖可以作狂，故克念則狂，亦可以作聖。林氏曰：念不念之閒，聖狂所以分也，苟其質之聖矣，自恃其聖而不之思，日復一日，天命之性益就彫喪，其作狂也。何有苟其質之狂矣，自恥其狂而思之，日復一日，天命之性，忽然而復，其作聖也何有。,GJTS-XXD,古今圖書集成·學行典,163
聖人,天下多忌諱而民彌貧。人多利器，國家滋昏。人多伎巧，奇物滋起。法令滋章，盜賊多有。故聖人云：我無為而民自化，我好靜而民自正，我無事而民自富，我無欲而民自樸。聖人方而不割，廉而不劌，直而不肆，光而不耀。夫輕諾必寡信，多易必多難。是以聖人猶難之，故終無難。,GJTS-XXD,古今圖書集成·學行典,125
聖人,民之從事，常於幾成而敗之。慎終如始，則無敗事。是以聖人欲不欲，不貴難得之貨；學不學，復眾人之所過；以輔萬物之自然，而不敢為。,GJTS-XXD,古今圖書集成·學行典,62
聖人,聖人之所以為聖人者善分民也聖人不能分民則猶百姓也於己不足安得名聖是故有事則用無事則歸之於民唯聖人為善託業於民民之生也辟則愚閉則類上為一下為二。,GJTS-XXD,古今圖書集成·學行典,71
聖人,繼周者雖百世可知也秦已繼周矣不待夏禮而治者其不驗乎曰聖人之言天也天妄乎繼周者未欲泰平也如欲泰平也捨之而用佗道亦無由至矣赫赫乎日出之光群目之用也渾渾乎聖人之道群心之用也或問天地簡易而聖人法之何五經之支離曰支離蓋其所以為簡易也已簡已易焉支焉離或曰聖人無益於庸也曰世人之益者倉廩也取之如單仲尼神明也小以成小大以成大雖山川丘陵草木鳥獸裕如也如不用也神明亦末如之何矣或問聖人占天乎曰占天地若此則史也何異曰史以天占人聖人以人占天或問星有甘石何如曰在德不在星德隆則晷星星隆則晷德也或問大人曰無事於小為大人請問小曰事非禮義為小聖人之言遠如天賢人之言近如地瓏,GJTS-XXD,古今圖書集成·學行典,270
聖人,其聲者其質玉乎聖人矢口而成言肆筆而成書言可聞而不可殫書可觀而不可盡周之人多行秦之人多病行有之也病曼之也周之士也貴秦之士也賤周之士也肆秦之士也拘月未望則載魄於西既望則終魄於東其溯於日乎彤弓鑪矢不為有矣聆德前世清視在下鑑莫近於斯矣或問何如動而見畏曰畏人何如動而見侮曰侮人夫見畏與見侮無不由己或問禮難以彊世曰難故彊世如夷俟倨肆羈角之哺果而滔之奚其彊或性或彊及其名一也見弓之張兮弛而不失其良兮或曰何謂也曰擏之而已矣川有防器有範見禮教之至也經營然後知幹楨之克立也莊楊蕩而不法墨晏儉而廢禮申韓險而無化鄒衍迂而不信聖人之材天地也次山陵川泉也次鳥獸草木也,GJTS-XXD,古今圖書集成·學行典,269
聖人,人也下言夫聖人之德又何以加于孝乎何以言皋陶聖人也以自篇曰若稽古皋陶聖人而能為舜陳道朕言惠可底行又旁施象刑維明又聖人皆有表異傳曰伏羲祿衡連珠唯大目鼻龍伏作易八卦以應樞黃帝顏得天匡陽上法中宿取象文昌顓頊戴午是謂清明發節移度蓋象招搖帝嚳駢齒上法月參康度成紀取理陰陽堯眉八彩是謂通明曆象日月璇璣玉衡舜重瞳子是謂元景上應攝提以象三光禮曰禹耳三漏是謂大通興利除害決河疏江皋陶鳥喙是謂至誠決獄明白察于人情湯臂三肘是謂柳翼攘去不義萬民蕃息文王四乳是謂至仁天下所歸百姓所親武王望羊是謂攝揚盱目陳兵天下富昌周公背僂是謂強俊成就周道輔于幼主孔子反宇是謂尼甫立德澤所與藏元通流聖人所以能獨見前睹與神通精者蓋皆天所生也。,GJTS-XXD,古今圖書集成·學行典,297
聖人,樵者問漁者曰人之所以能靈于萬物者何以知其然耶漁者對曰謂其目能收萬物之色耳能收萬物之聲鼻能收萬物之氣口能收萬物之味聲色氣味者萬物之體也耳目口鼻者萬人之用也體無定用惟變是用用無定體惟化是體體用交而人物之道于是乎備矣然則人亦物也聖亦人也有一物之物有十物之物有百物之物有千物之物有萬物之物有億物之物有兆物之物生一一之物當兆物之物者豈非人乎有一人之人有十人之人有百人之人有千人之人有萬人之人有億人之人有兆人之人生一一之人當兆人之人者豈非聖乎是知人也者物之至者也聖也者人之至者也物之至者始得謂之物之物也人之至者始得謂之人之人也夫物之至者至物之謂也而人之至者至人之謂也以一至物而當一至人則非聖而何人謂之不聖則吾不信也何哉謂其能以一心觀萬心一身觀萬身一物觀萬物一世觀萬世者焉又謂其能以心代天意口代天言手代天工身代天事者焉又謂其能以上識天時下盡地理中盡物情通照人事者焉又謂其能以彌綸天地出入造化進退今古表裏人物者焉噫聖人者非世世而效聖焉吾不得而目,GJTS-XXD,古今圖書集成·學行典,414
聖人,史記太史公曰：詩有之：高山仰止，景行行止。雖不能至，然心鄉往之。余讀孔氏書，想見其為人。適魯，觀仲尼廟堂車服禮器，諸生以時習禮其家，余低回留之不能去云。天下君王至於賢人眾矣，當時則榮，沒則已焉。孔子布衣，傳十餘世，學者宗之。自天子王侯，中國言六藝者折中於夫子，可謂至聖矣。,GJTS-XXD,古今圖書集成·學行典,136
聖人,陸倕於惟上德，是曰聖真，克明克峻，知化窮神，研幾善誘，藏用顯仁，利同道濟，成俗教民，道尊功倍，德溥化光，離經辨志，濟濟洋洋。北周庾信登壇洛汭，沈玉河湄，丹圖馭馬，綠甲乘龜，榮光上幕，休氣連帷，雖存克讓，於見文思。前人平風變律，擊石來儀，先齊七政，更服三危，朱干獨舞，玉戚空麾，南風一曲，恭己無為。前人連珠兩起，合玉雙沈，穀為祥樹，桑成樂林，三方落網，一面驅禽，德矣聖政，仁乎用心。,GJTS-XXD,古今圖書集成·學行典,190
聖人,徽宗厥初生，民自天有造百世之師，立人之道，有彝有倫，垂世立教，爰集大成，千古允蹈，乃嚴斯所，乃瞻斯宮，瞻彼德容云孰不崇。,GJTS-XXD,古今圖書集成·學行典,60
聖人,王禹偁鳳鳥不至兮，河不出圖聖人無位兮，立教崇儒道之將行，但棲遲而歷，聘民受其賜，猶南面以稱孤，有以見同乎。王者孰云乎，蓋出司徒者也，原其運屬陵遲，力興儒素道將侔於皇，極化實被於黔庶，文行忠信設萬世之紀綱，禮樂詩書崇百王之法度，於時也，魯道有蕩，周德下衰，言念萬國將同四夷，不有聖也，誰其救之，我所以行教，化序尊卑，造次顛沛兮，於是東西南北兮，忘疲用能定，君臣父子之道，述皇王帝霸之基夫如是，則土無二以並矣，位通三兮，偉而異夫振，乃素風齊，諸大寶贊易象兮，奉人時修春秋兮，行天討講於洙水，初彰化下之功，登彼泰山，宛契升中之道，自然其教斯廣，其號彌尊，豈止同明於日月，亦將比德於乾坤，居無求安四載之，勤勞是效，弋不射宿三疆之田獵，斯存蓋由宅一畝，以卑宮佩五常而克己，其位也，困於陪臣其道也，齊乎天子列四科而升十哲，元凱何殊誅正卯，而斬俳優四凶，竊比聖德洋洋，同諸帝王行束，脩而陳玉帛端縫，掖而垂衣裳夢見，周公求傅巖而允理，問於老子師，尚父而彌光大哉。道濟古今教流，華夏瞻不泯之廟貌，若無疆之宗社悲夫，商辛夏癸兮，號獨夫又安得比於儒者。,GJTS-XXD,古今圖書集成·學行典,465
聖人,孔子以羇旅之臣，得政期月，而能舉治世之禮，以律亡國之臣，墮名都，出藏甲，而三桓不疑其害己，此必有不言而信、不怒而威者矣。孔子之聖見於行事，至此為無疑也。嬰之用於齊也，久於孔子；景公之信其臣也，愈於定公，而田氏之禍不少衰。吾是以知孔子之難也。孔子以哀公十六年卒，十四年陳恆弒其君，孔子沐浴而朝，告於哀公，請討之。吾是以知孔子之欲治列國之君臣，使如《春秋》之法者，至於老且死而不忘也。或曰,GJTS-XXD,古今圖書集成·學行典,192
聖人,蘇軾辦天下之大事者，有天下之大節者也，立天下之大節者，狹天下者也，夫以天下之大而不足以動其心，則天下之大節有不足立，而大事有不足辦者矣，今夫匹夫匹婦皆知廉潔忠信之為美也。使其果廉潔而忠信，則其智慮未始不如王公大人之能也，唯其所爭者，止於簞食，豆羹而簞，食豆羹非其道不取，則一鄉之人莫敢以不正犯之矣，一鄉之人莫敢以不正犯之而不能辦一鄉之事者，未之有也。推此而上，其不取者愈大，則其所辦者愈遠矣。,GJTS-XXD,古今圖書集成·學行典,196
聖人,讓天下與讓簞食豆羹無以異也，治天下與治一鄉亦無以異也，然而不能者有所蔽也，天下之富是簞食豆羹之積也，天下之大是一鄉之推也，非千金之子不能運千金之資販，夫販婦得一金而不知其所措，非智不若所居之卑也，孟子曰：伊尹耕於有莘之野，非其道也，非其義也，雖祿之天下，弗受也；夫天下不能動其心，是故其才全以其全才而制天下，是故臨大事而不亂，古之君子必有高世之行，非苟求為異而已卿相之位，千金之富有所不屑將以自廣其心，使窮達利害不能為之，芥蔕以全其才而欲有所為耳，後之君子蓋亦嘗有其志矣。得失亂其中，而榮辱奪，其外是以役，役至於老死而不暇足可悲矣，孔子敘書至於舜禹皋陶相讓之際，蓋未嘗不太息也，孔子安取哉，取其不汲汲於富貴，有以大服天下之心焉。,GJTS-XXD,古今圖書集成·學行典,314
聖門諸賢,曾子之為人敦厚質實，而其學專以躬行為主，故其真積力久而得以聞乎，一以貫之之妙，然其所以自守而終身者，則固未嘗離乎孝敬信讓之規，而其制行立身，又專以輕富貴守賤貧不求人知，為大是以從之遊者所聞雖或甚淺，亦不失為謹厚修潔之人，所記雖或甚疏，亦必有以切於日用躬行之實。,GJTS-XXD,古今圖書集成·學行典,130
聖門諸賢,夫子乘桴之歎，獨許子路之能，從而子路聞之果以為喜，且看此等處聖賢氣象，是如何世閒許多紛紛擾擾，如百千蚊蚋鼓發狂鬧，何嘗入得他胸次耶，若此等處放不下更說甚克己復禮，直是無交涉也。,GJTS-XXD,古今圖書集成·學行典,88
聖門諸賢,曰：不遷怒不貳過而已，有曰：以能問於不能，以多問於寡，有若無實若虛，犯而不校而已，自學者觀之疑，若近而易識，然而顏子之所以為善學，聖人者實在乎此則聖門之學，其大略亦可見矣。問張子云：顏子未到聖人處，猶是心麤如何。潛室陳氏曰：聖人心如百分秤體，統光明渣滓渾化，故分毫處皆照顏子未到渣滓渾化地位，猶未免有暗處故謂之心麤。,GJTS-XXD,古今圖書集成·學行典,158
聖門諸賢,程子曰：曾子傳聖人學其德後來不可測，安知其不至聖人，如言吾得正而斃，且休理會文字，只看他氣象亦好被他所見處大，後人雖有好言語，只彼氣象卑終不類道。曾子傳聖人道只是一箇誠篤，語曰：參也，魯如聖人之門，子游子夏之言語，子貢子張之才辯，聰明者甚多卒傳聖人之道者，乃質魯之人，人只要一箇誠實，聖人說忠信處甚多，曾子孔子在時甚少後來所學不可測，且易簀之事，非大賢已上作不得，曾子之後有子思便可見。曾子易簀之際，志於正而已矣，無所慮也，與行一不義殺一不辜，而得天下不為者同心。曾子說話盛水不滿。曾子父子相反，參合下不曾見得，只從日用閒應事接物上積累做去，及至透徹那小處，都是自家底了點，當下見得甚高做處，卻又欠闕。曾子之學，大抵力行之意多。,GJTS-XXD,古今圖書集成·學行典,314
聖門諸賢,問使孔孟同時蔣與孔子，並駕行其說於天下耶，將學孔子耶，曰：安能並駕，雖顏子亦未達一閒耳，顏孟雖無大優劣，觀其立言孟子終未及顏子。顏子默識曾子，篤信得聖人之道者，二人也。顏子在陋巷淡然進德，其聲氣若不可聞者，有孔子在焉，若孟子安得不以行道為己任哉。孟子有功於道，為萬世之師，其才雄只見雄才，便是不及孔子處，人須當學顏子便入聖人氣象。孟子之於道若溫淳淵懿未有如顏子者於聖人幾矣，後世謂之亞聖容有取焉。顏子具體顧微耳，在充之而已，孟子生而大全顧未粹耳，在養之而已。人有顏子之德則有孟子之事，功孟子之事，功與禹稷並。傳經為難如聖人之後，纔百年傳之已差，聖人之學若非子思，孟子則幾乎息矣，道何嘗息只是人不由之道非亡也。幽厲不由也。上蔡謝氏曰：孔子曰天之將喪斯文也。後死者不得與於斯文也，天之未喪斯文也，匡人其如，予何於天之將喪斯文下便言後死者不得，與於斯文則是文之興喪在孔子與天為一矣。蓋聖人德盛與天為一出此等語，自不覺耳，孟子地位未能到此，故曰：天未欲平治天下也，如欲平治天下，當今之世舍我其誰，聽天所命未能合一。,GJTS-XXD,古今圖書集成·學行典,453
聖門諸賢,問晁以道謂以孔子賢於堯舜，私孔子者也，以孟子配孔子卑孔子也，此語如何曰：不須如此較優劣，惟韓退之說，得最好。自堯舜相傳至孔子孟子軻，死不得其傳便是。五峰胡氏曰：皇皇天命，其無息也，體之而不息者，聖人也，是故孔子學不厭教不倦，顏子希孔子欲罷而不能，孟子承先聖周旋而不舍，我知其久於仁矣。,GJTS-XXD,古今圖書集成·學行典,142
聖門諸賢,曾點，曾參父，字子，疾時禮教不行，欲修之，孔子善焉。按《史記‧仲尼弟子列傳》：曾蒧字。侍孔子，孔子曰：言爾志。蒧曰：春服既成，冠者五六人，童子六七人，浴乎沂，風乎舞雩，詠而歸。孔子喟爾嘆曰：吾與蒧也。按《闕里志》：唐開元二十七年，贈曾子父點宿伯。宋真宗大中祥符二年，封萊蕪侯。明嘉靖九年，更正孔廟祀典令天下學校別立啟聖祠，以曾點與顏路伯魚孟孫氏配。,GJTS-XXD,古今圖書集成·學行典,174
聖門諸賢,孔子年十九，娶于宋之幵官氏，一歲而生伯魚，魚之生也，魯昭公以鯉魚賜孔子，榮君之貺，故因以名曰鯉，而字伯魚，年五十，先孔子卒。按《闕里志》：伯魚既長聞詩禮之教，魯君以幣聘之，稱疾不行，孔子嘗謂伯魚曰：君子不可不學，見人不可不飾，不飾則失禮，失禮則不立，夫遠而有光者，飾也；近而愈明者，學也。宋徽宗崇寧元年，封子思父鯉為泗水伯度，宗咸淳三年，陞泗水侯，鯉從祀列于鄆城，侯忠之次，以忠為鯉兄故也。明嘉靖九年，更正孔廟，祀典令天下，學校別立啟聖祠，以子思父，鯉與顏路曾點孟孫氏配。,GJTS-XXD,古今圖書集成·學行典,236
聖門諸賢,子貢以所齎貨，竊犯圍而出，告糴於野人，得米一石焉，顏回仲由炊之於壤屋之下，有埃墨墮飯中，顏回取而食之，子貢自井望見之，不悅，以為竊食也。入問孔子曰：仁人廉士，窮改節乎。孔子曰：改節即何稱于仁廉哉。子貢曰：若回也，其不改節乎。子曰：然。子貢以所飯告孔子。子曰：吾信回之為仁久矣，雖汝有云，弗以疑也，其或者必有故乎。汝止，吾將問之。召顏回曰：疇若予夢見先人，豈或啟祐我哉。子炊而進飯，吾將進焉。對曰：向有埃墨墮飯中，欲置之則不潔，欲棄之則可惜，回即食之，不可祭也。孔子曰：然乎，吾亦食之。顏回出，孔子顧謂二三子曰：吾之信回也，非待今日也。二三子由此乃服之。按《史記‧仲尼弟子列傳》：顏回者，魯人也，字子淵。少孔子三十歲。顏淵問仁，子曰：克己復禮，天下歸仁焉。孔子曰：賢哉回也。一簞食，一瓢飲，在陋巷，人不堪其憂，回也不改其樂。回也如愚；退而省其私，亦足以發，回也不愚。用之則行，捨之則藏，唯我與爾有是夫。回年二十九，髮盡白，蚤死。孔子哭之慟，曰：自吾有回，門人益親。魯哀公問：弟子孰為好學。孔子對曰,GJTS-XXD,古今圖書集成·學行典,447
聖門諸賢,及其已陳也，行者踐其首脊，蘇者取而爨之而已；將復取而盛以篋衍，巾以文繡，遊居寢臥其下，彼不得夢，必且數眯焉。今而夫子亦取先王已陳芻狗，取弟子遊居寢臥其下。故伐樹於宋，削跡於衛，窮於商周，是非其夢邪。圍於陳蔡之閒，七日不火食，死生相與鄰，是非其眯邪。夫水行莫如用舟，而陸行莫如用車。以舟之可行於水也，而求推之於陸，則沒世不行尋常。古今非水陸與。周魯非舟車與。今蘄行周於魯，是猶推舟於陸也。勞而無功，身必有殃。彼未知夫無方之傳，應物而不窮者也。且子獨不見夫桔槔者乎。引之則俯，舍之則仰。彼，人之所引，非引人也。故俯仰而不得罪於人。故夫三皇五帝之禮義法度，不矜於同而矜於治。故譬三皇五帝之禮義法度，其猶柤梨橘柚邪。其味相反而皆可於口。故禮義法度者，應時而變者也。今取狙而衣以周公之服，彼必齕齧挽裂，盡去而後慊。觀古今之異，猶狙之異乎周公也。故西施病心而矉其里,GJTS-XXD,古今圖書集成·學行典,376
聖門諸賢,吾有不忘者存。《知北遊篇》：顏淵問乎仲尼曰：回嘗聞諸夫子曰：無有所將，無有所迎。回敢問其遊。仲尼曰：古之人，外化而內不化，今之人，內化而外不化。與物化者，一不化者也。安化安不化，安與之相靡。必與之莫多。狶韋氏之囿，黃帝之圃，有虞氏之宮，湯武之室。君子之人，若儒墨者師，故以是非相也，而況今之人乎。聖人處物不傷物。不傷物者，物亦不能傷也。唯無所傷者，為能與人相將迎。皋壤與，使我欣欣然而樂與。樂未畢也，哀又繼之。哀樂之來，吾不能禦，其去弗能止。悲夫，世人直為物逆旅耳。夫知遇而不知所不遇，知能能而不能所不能。無知無能者，固人之所不免也。夫務免乎人之所不免者，豈不亦悲哉。至言去言，至為去為。齊知之所知,GJTS-XXD,古今圖書集成·學行典,299
聖門諸賢,吾語女：道者，所以明德也；德者，所以尊道也。是故非德不尊，非道不明。雖有國焉，不教不服，不可以取千里。雖有博施眾民，不以其地治之，不可以霸王。是故昔者明主內修七教，外行三至。七教修焉，可以守；三至行焉，可以征。七教不修，雖守不固；三至不行，雖征不服。是故明主之守也，必折衝乎千里之外；其征也，衽席之上還師。是故內修七教而上不勞，外行三至而財不費，此之謂明主之道也。曾子曰：敢問：不費、不勞，可以為明乎。孔子愀然揚麋曰：參。女以明主為勞乎。昔者舜左禹而右皋陶，不下席而天下治。夫政之不中，君之過也。政之既中，令之不行，職事者之罪也。明主奚為其勞也。昔者明主關譏而不征，市廛而不稅，稅十取一，使民之力，歲不過三日，入山澤以時，有禁而無征，此六者取財之路也。明主捨其四者而節其二者，明主焉取其費也。曾子曰：敢問：何謂七教。,GJTS-XXD,古今圖書集成·學行典,358
聖門諸賢,敢問，何謂三至。孔子曰：至禮不讓而天下治，至賞不費而天下之士說，至樂無聲而天下之民和。明主篤行三至，故天下之君可得而知也，天下之士可得而臣也，天下之民可得而用也。曾子曰：敢問：何謂也。孔子曰：昔者明主以盡知天下良士之名，既知其名，又知其數；既知其數，又知其所在。明主因天下之爵，以尊天下之士，此之謂至禮不讓而天下治。因天下之祿，以富天下之士，此之謂至賞不費而天下之士說。天下之士說，則天下之名譽興。此之謂至樂無聲而天下之民和。故曰：所謂天下之至仁者，能合天下之至親者也。所謂天下之至知者，能用天下之至和者也。所謂天下之至明者，能選天下之至良者也。此三者咸通，然後可以征。,GJTS-XXD,古今圖書集成·學行典,285
聖門諸賢,君子既學之，患其不博也；既博之，患其不習也，既習之，患其無知也；既知之，患其不能行也；既能行之，貴其能讓也；君子之學，致此五者而已矣。君子博學而孱守之，微言而篤行之，行必先人，言必後人，君子終身守此悒悒。行無求數有名，事無求數有成；身言之，後人揚之；身行之，後人秉之；君子終身守此憚憚。君子不絕小，不殄微也；行自微也，不微人；人知之，則願也；人不知，苟吾自知也；君子終身守此勿勿也。君子禍之為患，辱之為畏，見善恐不得與焉，見不善者恐其及己也，是故君子疑以終身。君子見利思辱，見惡思詬，嗜慾思恥，忿怒思患，君子終身守此戰戰也。君子慮勝氣，思而後動，論而後行，行必思言之，言之必思復之，思復之必思無悔言，亦可謂慎矣。人信其言，從之以行，人信其行，從之以復；復宜其類，類宜其年，亦可謂外內合矣。君子疑則不言，未問則不言，兩問則不行其難者。君子患難除之，財色遠之，流言滅之，禍之所由生自孅孅也，是故君子夙絕之。君子己善，亦樂人之善也；己能，亦樂人之能也；己雖不能，亦不以援人。,GJTS-XXD,古今圖書集成·學行典,434
聖門諸賢,是故未有君，而忠臣可知者，孝子之謂也；未有長，而順下可知者，弟弟之謂也；未有治，而能仕可知者，先修之謂也。故曰：孝子善事君，弟弟善事長，君子一孝一悌，可謂知終矣。《曾子‧大孝篇》：曾子曰：孝有三：大孝尊親，其次不辱，其下能養。公明儀問於曾子曰：夫子可謂孝乎。曾子曰：是何言與。是何言與。君子之所謂孝者，先意承志，諭父母於道。參直養者也，安能謂孝乎。身者，親之遺體也。行親之遺體，敢不敬乎。故居處不莊，非孝也；事君不忠，非孝也；蒞官不敬，非孝也；朋友不信，非孝也；戰陣無勇，非孝也。五者不遂，災及其身，敢不敬乎。故烹熟鮮香，嘗而進之，非孝也，養也。君子之所謂孝者，國人皆稱願焉，曰：幸哉。有子如此。所謂孝也。民之本教曰孝，其行之曰養。養，可能也；敬，為難。敬，可能也；安，為難。安，可能也；久，為難。久，可能也；卒，為難。父母既沒，慎行其身，不遺父母惡名，可謂能終也。夫仁者，仁此者也；義者，宜此者也；忠者，中此者也；信者，信此者也；禮者，體此者也；行者，行此者也；彊者，彊此者也；樂自順此生，刑自反此作。夫孝者，天下之大經也。,GJTS-XXD,古今圖書集成·學行典,463
聖門諸賢,飲食以齒，力事不讓，辱事不齒，執觴觚杯豆而不醉，和歌而不哀，夫弟者，不衡坐，不苟越，不干逆色，趨翔周旋，俛仰從命，不見於顏色，未成於弟也。《曾子‧制言上篇》：曾子曰：夫行也者，行禮之謂也。夫禮，貴者敬焉，老者孝焉，幼者慈焉，少者友焉，賤者惠焉。此禮也，行之則行也，立之則義也。今之所謂行者，犯其上，危其下，衡道而彊立之，天下無道，故若天下有道，則有司之所求也。故君子不貴興道之士，而貴有恥之士也；若由富貴興道者與。貧賤，吾恐其或失也；若由貧賤興道者與。富貴，吾恐其羸驕也。夫有恥之士，富而不以道則恥之，貧而不以道則恥之。無曰不我知也，鄙夫鄙婦相會於廧陰，可謂密矣，明日則或揚其言矣；故士執仁與義而明行之，未篤故也，胡為其莫之聞也。殺六畜不當，及親，吾信之矣；使民不時，失國，吾信之矣。,GJTS-XXD,古今圖書集成·學行典,342
聖門諸賢,父母之讎，不與同生；兄弟之讎，不與聚國，朋友之讎，不與聚鄉，族人之讎，不與聚鄰；良賈深藏如虛，君子有盛教如無。弟子問於曾子曰：夫士，何如則可以為達矣。曾子曰：不能則學，疑則問，欲行則比賢，雖有險道，循行達矣。今之弟子，病下人不知事賢，恥不知而又不問，欲作則其知不足，是以惑闇，終其世而已矣，是謂窮民也。曾子門弟子或將之晉，曰：吾無知焉。曾子曰：何必然，往矣。有知焉，謂之友；無知焉，謂之主。且夫君子執仁立志，先行後言，千里之外，皆為兄弟，苟是之不為，則雖汝親，庸孰能親汝乎。《曾子‧制言中篇》：曾子曰：君子進則能達，退則能靜。豈貴其能達哉。貴其有功也。豈貴其能靜哉。貴其能守也。夫唯進之何功。退之何守。是故君子進退，有二觀焉。故君子進則能益上之譽，而損下之憂；不得志，不安貴位，不博厚祿，負耜而行道，凍餓而守仁，謂其守也，則君子之義也，其功守之義，有知之，則願也；莫之知，苟吾自知也。吾不仁其人，雖獨也，吾弗親也；故君子不假貴而取寵，不比譽而取食。直行而取禮，比說而取友；有說吾則願也；莫我說，苟吾自說也。,GJTS-XXD,古今圖書集成·學行典,453
聖門諸賢,故君子無悒悒於貧，無勿勿於賤，無憚憚於不聞；布衣不完，蔬食不飽，蓬戶穴牖，日孜孜，上仁；知我，吾無訴訴，不知我，吾無悒悒。是以君子直言直行，不宛言而取富，不屈行而取位；畏之見逐，智之見殺，固不難；詘身而為不仁，宛言而為不智，則君子弗為也。君子雖言不受，必忠，曰道；雖行不受，必忠，曰仁；雖諫不受，必忠，曰智。天下無道，循道而行，衡塗而僨，手足不揜，四支不被，手足節四支說者申慇懃耳。詩云：行有死人，尚或墐之。則此非士之罪也，有士者之羞也。是故君子以仁為尊；天下之為富，何為富。則仁為富也；天下之為貴，何為貴。則仁為貴也。昔者，舜匹夫也，土地之厚，則得而有之，人徒之眾，則得而使之，舜唯以得之也；是故君子將說富貴，必勉於仁也。昔者，伯夷、叔齊，死於溝澮之閒，其仁成名於天下；夫二子者，居河濟之閒，非有土地之厚、貨粟之富也，言為文章、行為表綴於天下。是故君子思仁義，晝則忘食，夜則忘寐，日旦就業，夕而自省，以役其身，亦可謂守業矣。,GJTS-XXD,古今圖書集成·學行典,413
聖門諸賢,聖人立五禮以為民望，制五衰以別親疏；和五聲之樂以導民氣，合五味之調以察民情；正五色之位，成五穀之名，序五牲之先後貴賤。諸侯之祭，牲牛，曰太牢；大夫之祭，牲羊，曰少牢；士之祭，牲特豕，曰饋食；無祿者稷饋，稷饋者無尸，無尸者厭也；宗廟曰芻豢，山川曰犧牷，割列穰瘞，是有五牲。此之謂品物之本、禮樂之祖、善否治亂之所由興作也。按《新序》：曾參之處，鄭人有與曾參同名姓者殺人，人告其母曰：曾參殺人。其母織自若也。頃然一人又來告之，其母曰：吾子不殺人。有頃，一人又來告，其母投杼下機，踰牆而走。按《說苑‧尊賢篇》：魯人攻費，曾子辭於費君曰：請出，寇罷而後復來，請姑毋使狗豕入吾舍。費君曰：寡人之於先生也，人無不聞；今魯人攻我而先生去我,GJTS-XXD,古今圖書集成·學行典,311
聖門諸賢,故害屬不理，分職不明，法政不一，百事失紀曰亂，亂則飭冢宰；地利不殖，財物不蕃，萬民饑寒，教訓不行，風俗淫僻，人民流散曰危，危則飭司徒；父子不親，長幼失序，君臣上下，乖離異志曰不和，不和則飭宗伯；賢能而失官爵，功勞而失賞祿，士卒疾怨，兵弱不用曰不平，不平則飭司馬；刑罰暴亂，姦邪不勝曰不義，不義則飭司寇；度量不審，舉事失理，都鄙不修，財物失所曰貧，貧則飭司空。故御者同是車馬，或以取千里，或不及數百里，其所謂進退緩急，異也。夫治者同是官法，或以致平，或以致亂者，亦其所以為進退緩急異也。古者天子常以季冬考德正法,GJTS-XXD,古今圖書集成·學行典,254
聖門諸賢,命服命車，不粥於市；珪璋璧琮，不粥於市；宗廟之器，不粥於市；兵車旍旗，不粥於市；犧牲秬鬯，不粥於市；戎器兵甲，不粥於市；用器不中度，不粥於市；布帛精麤，不中數，廣狹不中量，不粥於市；姦色亂正色，不粥於市；文錦珠玉之器，雕飾靡麗，不粥於市；衣服飲食，不粥於市；果實不時，不粥於市；五木不中伐，不粥於市；鳥獸魚鱉不中殺，不粥於市。凡執此禁以齊眾者，不赦過也。按《史記‧仲尼弟子列傳》：冉雍者字仲弓。仲弓問政，孔子曰：出門如見大賓，使民如承大祭。在邦無怨，在家無怨。孔子以仲弓為有德行，曰：雍也可使南面。仲弓父，賤人。孔子曰：犁牛之子騂且角，雖欲勿用，山川其舍諸。,GJTS-XXD,古今圖書集成·學行典,279
聖門諸賢,昔吳楚燕代謀為一舉而欲伐秦，桃賈、監門之子也，為秦往使之，遂絕其謀，止其兵，及反國，秦王大悅，立為上卿。夫百里奚、齊之乞者也，逐于齊西，無以進，自賣五羊皮，為一軛車，見秦繆公，立為相，遂霸西戎。太公望少為人，老而見去，屠牛朝歌，賃于棘津，釣于磻溪，文王舉而用之，封於齊。管仲親射桓公，遂除報讎之心，立以為相，存亡繼絕，九合諸侯，一匡天下。此四子者、皆嘗卑賤窮辱矣、然其名聲馳於後世，豈非學問之所致乎。由此觀之，士必學問然後成君子。于是哀公嘻然而笑曰：寡人雖不敏，請奉先生之教矣。按《闕里志》：唐開元二十七年，贈冉子為徐侯。宋大中祥符二年，封彭城公。咸淳三年，改封徐公。,GJTS-XXD,古今圖書集成·學行典,284
聖門諸賢,字子夏，少孔子四十四歲，習於《詩》，能誦其義，以文學著名。為人性不弘，好論精微，時人無以尚之，嘗返衛見讀史志者云：晉師伐秦，三豕度河。子夏曰：非也，己亥耳。讀史志者問諸晉史果曰己亥。於是衛以子夏為聖。孔子卒後，教於西河之上，魏文侯師事之，而諮國政焉。《致思篇》：孔子將行，雨而無蓋。門人曰：商也有之。孔子曰：之為人也，甚於財，吾聞與人交，推其長者，違其短者故能久也。《執轡篇》：子夏問於孔子曰：商聞易之生人及萬物，鳥獸昆蟲，各有奇耦，氣分不同，而凡人莫知其情，唯達德者能原其本焉。,GJTS-XXD,古今圖書集成·學行典,240
聖門諸賢,食水者善遊而耐寒，食土者無心而不息，食木者多力而不治，食草者善走而愚，食桑者有緒而蛾，食肉者勇毅而捍，食氣者神明而壽，食穀者智慧而巧，不食者不死而神。,GJTS-XXD,古今圖書集成·學行典,75
聖門諸賢,故曰羽蟲三百有六十，而鳳為之長；毛蟲三百有六十，而麟為之長；甲蟲三百有六十，而龜為之長；鱗蟲三百有六十而龍為之長；蟲三百有六十而人為之長。此乾之美也。殊形異類之數，王者動必以道動，靜必以道靜，必順理以奉天地之性，而不害其所主，謂之仁聖焉。子夏言終而出，子貢進曰：商之論也何如。孔子曰：汝何謂也。對曰：微則微矣，然則非治世之待也。孔子曰：然，各其所能。按《史記‧弟子列傳》：卜商字子夏。少孔子四十四歲。子夏問：巧笑倩兮，美目盻兮，素以為絢兮，何謂也。子曰：繪事後素。曰：禮後乎。孔子曰：商始可與言詩已矣。子貢問：師與商孰賢。子曰：師也過，商也不及。然則師愈與。曰：過猶不及。子謂子夏曰：汝為君子儒，無為小人儒。孔子既沒，子夏居西河教授，為衛文侯師。其子死，哭之失明。按《列子‧黃帝篇》：趙襄子率徒十萬狩於中山，藉燔林，扇赫百里。有一人從石壁中出，隨煙燼上下。眾謂鬼物。火過,GJTS-XXD,古今圖書集成·學行典,385
聖門諸賢,按《孔叢子‧論書篇》：子夏問書大義，子曰：吾於帝典，見堯舜之聖焉於大禹，皋陶謨，益稷，見禹稷皋陶之忠勤功勳焉。於洛誥，見周公之德焉。故帝典可以觀美，大禹謨禹貢可以觀事，皋陶謨益稷可以觀政，洪範可以觀度，泰誓可以觀義，五誥可以觀仁，甫刑可以觀誡，通斯七者，則書之大義舉矣。子夏讀書既畢而見夫子，夫子謂曰：子何為於書。子夏對曰：書之論事也。昭昭然若日月之代明，離離然若星辰之錯行，上有堯舜之道，下有三王之義，凡商之所受書於夫子者，志之於心弗敢忘，雖退而窮居河濟之閒，深山之中，作壤室，編蓬戶，常於此彈琴以歌先王之道，則可以發憤慷喟忘己貧賤，故有人亦樂之，無人亦樂之，上見堯舜之德，下見三王之義，忽不知憂患與死也。夫子愀然變容，曰：嘻，子殆可與言書矣。雖然，其亦表之而已未睹其裏也。夫闚其門而不入其室，惡睹其裏廟之奧百官之美乎。按《韓詩外傳》：子夏讀詩已畢。夫子問曰：爾亦可言於詩矣。,GJTS-XXD,古今圖書集成·學行典,389
聖門諸賢,若夫以長掩短，以眾暴寡，凌轢無罪之民，而成威於閭巷之閒者、是士之甚毒，而君子之所致惡也，眾之所誅鋤也。詩曰：人而無儀，不死何為。夫何以論勇於人主之前哉。於是靈公避席抑手曰：寡人雖不敏，請從先生之勇。詩曰：不侮矜寡，不畏強禦。卜先生也。子夏過曾子。曾子曰：入食。子夏曰：不為公費乎。曾子曰：君子有三費，飲食不在其中；君子有三樂，鐘磬琴瑟不在其中。子夏曰：敢問三樂。曾子曰：有親可畏，有君可事，有子可遺，此一樂也。有親可諫，有君可去，有子可怒，此二樂也。有君可喻，有友可助，此三樂也。子夏曰：敢問三費。曾子曰,GJTS-XXD,古今圖書集成·學行典,252
聖門諸賢,湯武是也。受命於人者，舜禹是也。夫不讀詩書易春秋則不知聖人之心，又無以別堯舜之禪湯武之伐也。子張問曰：禮丈夫三十而室，昔者舜三十徵庸，而書云有鰥在下曰虞舜，何謂也。曩師聞諸夫子曰：聖人在上，君子在位，則內無怨女，外無曠夫，堯為天子而有鰥在下，何也。孔子曰：夫男子二十而冠，冠而後娶，古今通義也。舜父頑母嚚，莫克圖室家之端焉。故逮三十而謂之鰥也。詩云娶妻如之何，必告父母，父母在則宜圖婚，若已歿則己之娶必告其廟，今舜之鰥，乃父母之頑嚚也。雖堯為天子，其如舜何。子張問曰：堯舜之世，一人不刑而天下治，何則，以教誠而愛深也。龍子以為一夫而被以五刑敢問何謂。孔子曰,GJTS-XXD,古今圖書集成·學行典,278
聖門諸賢,不然五刑所以佐教也。龍子未可謂能為書也。子張問：書曰：奠高山，何謂也。孔子曰：高山五嶽，定其差秩，祀所視焉。子張曰：其禮如何。孔子曰：牲幣之物，五嶽視三公，小名山視子男。子張曰：仁者何樂於山。孔子曰：夫山者巋然高。子張曰：高則何樂爾。孔子曰：夫山，草木植焉。鳥獸蕃焉。財用出焉。直而無私焉。四方皆伐焉。直而無私，興吐風雲，以通乎天地之閒，陰陽和合，雨露之澤，萬物以成，百姓咸饗，此仁者之所以樂乎山也。《刑論篇》：書曰：茲殷罰有倫。子張問曰：何謂也。孔子曰：不失其理之謂也。今諸侯不同德，國君異法折獄無倫，以意為限，是故知法之難也。子張曰,GJTS-XXD,古今圖書集成·學行典,268
聖門諸賢,字子羽，少孔子四十九歲，有君子之姿。孔子嘗以容貌望其才，其才不充孔子之望。然其為人，公正無私，以取與去就，以諾為名。按《史記‧仲尼弟子列傳》：字子羽。少孔子三十九歲。狀貌甚惡。欲事孔子，孔子以為材薄。既已受業，退而修行，行不由徑，非公事不見卿大夫。南游至江，從弟子三百人，設取予去就，名施乎諸侯。孔子聞之，曰：吾以言取人，失之宰予；以貌取人，失之子羽。按《闕里志》：澹臺滅明，唐贈江伯，宋封金鄉侯。,GJTS-XXD,古今圖書集成·學行典,199
聖門諸賢,公寤，太息而嘆曰：此寡人之不肖，寡人亂宓子之政，而責其善者，數矣，微二史，寡人無以知其過，夫子，寡人無以自寤。遽發所愛之使告宓子曰：自今以往，單父非吾有也，從子之制，有便於民者，子決為之，五年一言其要。宓子曰敬奉詔，遂得行其政，於是單父治焉。躬敦厚，明親親，尚篤敬，施至仁，加懇誠，致忠信，百姓化之。齊人攻魯，道繇單父，單父之老請曰：麥已熟矣，今齊寇至，不及人人自收其麥，請放民出，皆傅郭之麥，可以益糧，且不資於寇。三請而宓子不聽。俄而齊寇逮於麥，季孫聞之怒，使人讓宓子曰：民寒耕熱耘，曾不得食，豈不哀哉。不知猶可，以告者三而子不聽，非所以為民也。,GJTS-XXD,古今圖書集成·學行典,274
聖門諸賢,為人彊識，好古道。按《左傳》：哀公八年，吳伐我，懿子謂景伯，若之何，對曰：吳師來，斯與之戰，何患焉。且召之而至，又何求焉。,GJTS-XXD,古今圖書集成·學行典,61
聖門諸賢,特好易，孔子傳之志焉。按《史記‧仲尼弟子列傳》：商瞿，魯人，字子木。少孔子二十九歲。孔子傳易於瞿，瞿傳楚人馯臂子弘，弘傳江東人矯子庸疵，疵傳燕人周子家豎，豎傳淳于人光子乘羽，羽傳齊人田子莊何，何傳東武人王子中同，同傳菑川人楊何。何元朔中以治易為漢中大夫。按《四川通志》：商瞿上，孔子弟子。生于雙流之瞿上鄉，以所生之地為名，沒亦葬於瞿上，今之牧地也。按《闕里志》：商瞿，唐贈蒙伯，宋封須昌侯。,GJTS-XXD,古今圖書集成·學行典,195
聖門諸賢,孔子適衛，子驕為僕，衛靈公與夫人南子同車出，而令宦者雍梁參乘，使孔子為次，游過市，孔子恥之。顏刻曰：夫子何恥之。孔子曰：詩云：覯爾新婚，以慰我心。乃歎曰：吾未見好德如好色者也。按《左傳》：定公八年，春，王正月，公侵齊，門于陽州，士皆坐列。曰：顏高之弓六鈞，皆取而傳觀之，陽州人出，顏高奪人弱弓，籍丘子鉏擊之，與一人俱斃，偃且射子鉏，中頰，殪。按《史記‧仲尼弟子列傳》：顏高字子驕。按《闕里志》：顏刻，唐贈琅琊伯，宋封雷澤侯。,GJTS-XXD,古今圖書集成·學行典,212
聖門諸賢,惟帝登岱，克陳上儀，追封侯社，沂水之湄。冉季冉子挺生，鍾是純粹，游聖之門，切磨道義，時邁升中，禮成肆類，錫壤諸城，式昭遺懿。漆雕哆闕里稱賢，哆也其一，學以適道，名參入室，昔為達者，今逢聖日，俾侯濮陽，膺茲寵秩。顏高魯國諸生，顏氏為盛，達者升堂，是以希聖，龍章載加，侯服輝映，名著遺編，人師往行。漆雕徒父受教聖人，服勤墳籍，如彼時術，故能日益，元封慶成，介圭追錫，圖形繪素，鏤美金石。林放子丘明哲，道洽素風，問禮之本，為儒所宗，東嶽稱美，長山表封，云亭告畢，慶澤薦隆。商澤子季從師，服膺儒雅，闕里垂名，同於達者，昔寵睢陽，今旌鄒野，運偶登封，薦臻純嘏。申棖洙泗之秀，橫經堂，名亞十哲，道尊五常，時巡駐蹕，闕里增光,GJTS-XXD,古今圖書集成·學行典,305
聖門諸賢,無財乃貧，賜雖不懌，清節照人。有若人秉秀德，氣貌或同，而子儼然，溫溫其容，兩端發問，未答機鋒，以禮節和，斯言可宗。司馬耕手足甚親，志異由處，魋將為亂，子乃脫去，在污能潔，危而有慮，內省若思，何憂何懼。顓孫師念昔顓孫，商德與鄰，學以干祿，問以書紳，參前倚衡，忠信是遵，色取行違，作戒後人。高柴緬彼子羔，受業先聖，宗廟之問，一出乎正，克篤于孝，非愚乃令，師知其生，有輝言行。陳亢惟禽之問，從容其鯉，求以異聞，詩書云爾，請一得三，誠退而喜，且知將聖，不私其子。樊須養才以道，聖人兼濟，始謂非仁，問辨良喜，寓志農圃，似暌仁義，學稼之詞，豈姑舍是。林放禮之有本，子能發問，大哉斯言，光昭明訓，德輝泰山，誣莫奮，崇茲祀典，盍永令聞。公冶長子長宏度，高出倫輩，雖在縲絏，知非其罪，純德備行，夫子所采，以子妻之，尤知英概。澹臺滅明惟子有道，天與異容，狀雖云惡，德則其豐，南止江沱，學者雲從，取士自茲,GJTS-XXD,古今圖書集成·學行典,391
聖門諸賢,蘇洵君子之道，智信難。信者，所以正其智也，而智常至於不正。智者，所以通其信也，而信常至於不通。是故君子慎之也。世之儒者曰：徒智可以成也。人見乎徒智之可以成也，則舉而棄乎信。吾則曰：徒智可以成也，而不可以繼也。子貢之以亂齊，滅吳，存魯也，吾悲之。彼子貢者，遊說之士，苟以邀一時之功，而不以可繼為事，故不見其禍。使夫王公大人而計出於此，則吾未見其不旋踵而敗也。吾聞之，王者之兵，計萬世而動，霸者之兵，計子孫而舉，彊國之兵，計終身而發，求可繼也。子貢之兵，是明日不可用也。故子貢之出也，吾以為魯可存也，而齊可無亂，吳可無滅。田常之將篡也，憚高、國、鮑、晏，故使移兵伐魯。為賜計者,GJTS-XXD,古今圖書集成·學行典,286
聖門諸賢,蘇軾昔者夫子之文章，非有意為文，是以未嘗立論也，所可得而言者，惟其歸於至當斯，以為聖人而已矣，夫子之道，可由而不可知，可言而不可議，此其不爭為區區之論，以開是非之端，是以獨得不廢以與天下後世為仁義禮樂之主，夫子既沒，諸子之欲為書以傳於後世者，其意皆存乎為文，汲汲乎惟恐其汨沒而莫吾知也，是故，皆喜立論，論立而爭起，自孟子之後至於荀卿、揚雄，皆務為相攻之說，其餘不足數者，紛紜於天下。嗟夫，夫子之道不幸，而有老聃莊周楊朱墨翟田駢慎到申不害韓非之徒，各持其私說以攻乎其外，天下方將惑之，而未知其所適從，奈何其弟子門人又內自相攻而不決。千載之後，學者愈眾，而夫子之道益晦而不明者，由此之故，歟昔三子之爭起於孟子，孟子曰：人之性，善。是以荀子曰：人之性惡。而揚子又曰：人之性，善惡混。孟子既已據其善，是故，荀子不得不出於惡人之性有善惡而已，二子既已據之，是以揚子亦不得不出於善惡混也。為論不求其精，而務以為異於人。,GJTS-XXD,古今圖書集成·學行典,403
聖門諸賢,膠西太守孔君宗翰始得其地，浚治其井，作亭於其上，命之曰顏樂亭。昔孔子以簞食瓢飲賢哉顏子，而韓子迺以為哲人之細事，何哉。蘇子曰：君子之於人也，必於其小者觀之，自其大者容有偽焉。人能碎千金之璧，不能無失聲於破釜；能搏猛虎之暴，不能無變色於蜂蠆。孰知簞食瓢飲不改其樂為哲人之大事乎。乃作《顏樂亭記》以遺孔君，正韓子之說，且以自警云。天之生民，為之鼻口。美者可嚼，芬者可。美必有惡，芬必有臭。我無天遊，六鑿六鬥。騖而不反，跬步商受。美哉我師，安在微陋。眇然其身，中亦何有。孟賁股慄，虎豹卻走。我求至樂，千載無偶。飄然從之，忽然在後。,GJTS-XXD,古今圖書集成·學行典,262
聖門諸賢,具三獻焉，豆有列，儐相有位，百年之廢，一日而舉。學士大夫觀禮祠下，咨嗟涕洟。有言者曰：惟夫子生於亂世，周流齊、魯、宋、衛之閒，無所不仕，其弟子亦咸仕於諸國。宰我仕齊，子貢、冉有、子游仕魯，子路仕衛，子夏仕魏。弟子之仕者亦眾矣。然其稱德行者四人，獨仲弓嘗為季氏宰。其上三人，皆未仕。季氏嘗欲以閔子為費宰。閔子辭曰,GJTS-XXD,古今圖書集成·學行典,155
聖門諸賢,孔子既沒，未百年而異端大起，斯道復為之晦於時，有孟子者，生著書七篇，起而明之，其為力可謂至矣，然自是歷千有餘年，知之者尚鮮，在漢僅有揚雄氏，在唐僅有韓愈氏，二氏之言曰，古者楊墨塞路，孟子辭而闢之廓如也，曰孟子功不在禹下，其言亦可謂明矣，然但於其事功而未盡其蘊奧，故聞之者或未盡喻而猶有異論。至宋，大儒程朱二子者出推其性善之稱、工霸之辨、知言養氣之論，以為擴前聖之未發，有功於聖門，以為見道極分明得孔子之心，由是孟子之道大明於天下，而其書遂與孔門之言並列為四垂之萬世而無復異論焉，夫孟子之道明，則孔子之道益尊，孔子之道尊，則堯舜禹湯文武周公孔子之傳為有在矣。故自有宋迄今四百餘年，誦孟子之書，仰孟子之道者通于天下，而祀廟亦隨之。,GJTS-XXD,古今圖書集成·學行典,313
聖門諸賢,張自烈僕聞介甫曰：顏子獨樂陋巷，不以憂患。介意儒者在下，不用修身而已，何憂患之有。僕以為，古之儒者，雖不用於君，未嘗不以君之憂為憂，雖不食於民，未嘗不以民之患為患。蓋萬物一體之心不以出處窮達異者，憂與患未能一日忘也，如徒曰君不我用，肆志以自佚豫，則將委蛇其身，視天下如秦越人之視肥瘠也。若是者，隱也，非儒也。謂之放其身，可也，謂之修其身，不可也。孟軻曰：古之人得志澤加於民，不得志修身見於世，窮居大行，雖殊其不忍忘世，一也。又曰：禹稷顏回同道，孔子賢之，言顏子事功即，不逮，禹稷其道同，其憂天下之心同也。苟如介甫所云，則顏子猶沮溺丈人晨門荷蕢之徒，無益損于世，惡在其為賢哉。夫以顏子不見知於介甫，於顏子何傷。獨恐後儒誤信斯言，擯不見用，卒頹惰委靡，恝視天下無復一體同患之意，妄引顏子為口實皆介甫之過也。,GJTS-XXD,古今圖書集成·學行典,351
聖門諸賢,曾怒其傷瓜建大杖擊參，仆地，有頃，乃蘇，孔子聞之怒，曰：舜事瞽瞍，使之未嘗不在側，索而殺之，不可得，小箠則待過，大杖則逃走，瞽瞍不犯不父之罪，舜不失烝烝之孝，今參委身以待暴怒，殪而不避，陷父不義不孝莫大焉。張子曰：父子無是事也，夫狂士也，方侍坐，言志，暮春詠游，孔子喟然與之。豈愛瓜怒參，杖其背仆地弗恤乎。審如是以所不愛及其所愛，謂之暴，可也。惡得為狂乎。況參事父孝，左右就養，無方親在，叱之聲未嘗至犬馬，藉令果愛瓜果使參往芸，參以如臨如履之心視之，宜敬謹有加，豈致誤觸父怒陷親不義乎。信如家語所傳，不可為狂士，參不可為孝子。余故以為無其事與割烹主癰疽惑世誣民之說同類，而並黜之學者歷觀與參之所以自處，與孔子之所以取與參，則知余說之不妄矣，雖然，後世侮聖叛經者不止是獨誣哉。,GJTS-XXD,古今圖書集成·學行典,337
聖門諸賢,吾形解而不欲動，口鉗而不欲言。吾所學者，真土梗耳。夫魏真為我累耳。按《韓詩外傳》：田子方出，見老馬於道，喟然有志焉，以問於御者曰：此何馬也。曰：故公家畜也，罷而不為用，故出放也。田子方曰：少盡其力，而老去其身，仁者不為也。束帛而贖之。窮士聞之，知所歸心矣。田子方之魏。魏太子從車百乘而迎之郊，太子再拜謁田子方，田子方不下車。太子不悅曰：敢問何如則可以驕人矣。田子方曰：吾聞以天下驕人而亡者、有矣。由此觀之，則貧賤可以驕人矣。夫志不得，則授履而適秦楚耳，安往而不得貧賤乎。於是太子再拜而後退，田子方遂不下車。按《說苑‧臣術篇》：田子方渡西河，造翟黃，翟黃乘軒車，載華蓋黃金之勒，約鎮簟席，如此者其駟八十乘，子方望之以為人君也，道狹下抵車而待之，翟黃至而睹其子方也，下車而趨，自投下風，曰：觸，田子方曰：子與。吾嚮者望子疑以為人君也，子至而人臣也，將何以至此乎。翟黃對曰：此皆君之所以賜臣也，積三十歲故至於此，時以閒暇祖之曠野，正逢先生。子方曰：何子賜車轝之厚也。,GJTS-XXD,古今圖書集成·學行典,430
聖門諸賢,按《新序‧雜事篇》：公季成謂魏文侯曰：田子方雖賢人，然而非有土之君也，君常與之齊禮，假有賢於子方者；君又何以加之。文侯曰：如子方者，非成所得議也。子方，仁人也。仁人也者，國之寶也；智士也者，國之器也；博通士也者，國之尊也，故國有仁人，則群臣不爭，國有智士，則無四鄰諸侯之患，國有博通之士，則人主尊固，非成之所識也。公季成自退於郊三日請罪。按《韓非子‧外儲說》：田子方問唐易鞠曰：弋者何慎。對曰：鳥以數百目視子，子以二目御之，子謹周子廩。田子方曰：善。子加之弋，我加之國。鄭長者聞之曰：田子方知欲為廩，而未得所以為廩。夫虛無無見者，廩也。,GJTS-XXD,古今圖書集成·學行典,268
聖門諸賢,嘗問君子之禮，於顓孫子，莫子。莫曰：去而外厲，與爾內折色勝而心自取之，公孟不知，以告曾子，曾子愀然逡巡，曰：大哉言乎。夫外厲者，必內折色，勝而心自取之者，必為人役。是故君子德行成，而容不知，聞識博而辭不爭，知慮微達而能不遇。,GJTS-XXD,古今圖書集成·學行典,112
聖門諸賢,平公與齊宣王會於鳧繹山下，樂克備道。孟子於平公，曰：孟子私淑仲尼，其德輔世，長民其道，發政施仁，君何為不見乎？軻所如者不合。退而與萬章之徒序詩書，述仲尼之意，作孟子七篇。公明高，南武城人。,GJTS-XXD,古今圖書集成·學行典,94
任道,然氣之運也，則有醇漓判合之不齊，人之稟也，則有清濁昏明之或異，是以道之所以託于人而行于世者，惟天所乃得與焉，決非巧智果敢之私所能臆度，而強探也河圖出而八卦畫，洛書呈而九疇敘，而孔子于斯文之興喪亦未嘗不推之于天，聖人于此其不我欺也，審矣若濂溪先生者，其天之所而得乎。,GJTS-XXD,古今圖書集成·學行典,132
任道,譏其父在，何以學得喪禮如此。後人遂為伊川解說，道伊川先丁母艱。也不消如此。人自少讀書，如禮記儀禮，便都已理會了。古人謂居喪讀喪禮，亦平時理會了，到這時更把來溫審，不是方理會。伊川好學論，十八時作。明道十四五便學聖人，二十及第，出去做官，一向長進。定性書是二十二三時作。是時遊山，許多詩甚好。問：明道可比顏子，伊川可比孟子否。曰：明道可比顏子。孟子才高，恐伊川未到孟子處。然伊川收束檢制處，孟子卻不能到。聞伯夷柳下惠之風者，頑廉薄敦，皆有興起；此孟子之善想像者也。孔子，元氣也；顏子，景星慶雲也；孟子，泰山巖巖之氣象也。此程夫子之善想像者也。今之想像大程夫子者，當識其明快中和處；小程夫子者，當識其初年之嚴毅，晚年又濟以寬平處。豈徒想像而已哉。必還以驗之吾身者如何也。,GJTS-XXD,古今圖書集成·學行典,333
任道,朱子曰：天不生仲尼，萬古如長夜。唐子西嘗于一郵亭梁閒見此語。蔡季通云：天先生伏羲堯舜文王，後不生孔子，亦不得；後又不生孟子，亦不得；二千年後又不生二程，亦不得。自鄒孟氏沒而聖人之道不傳，世俗所謂儒者之學，內則局于章句文詞之習，外則雜于老子釋氏之言，而其所以修己治人者，遂一出于私。智人為之鑿，淺陋乖離莫識正統，使其君之德不得比于三代之隆，民之俗不得躋于三代之盛，若是者，蓋已千有餘年，于今矣，濂溪周子奮乎百世之下，乃始深探聖賢之奧，疏觀造化之原而獨心得之，立象著書，闡發幽祕詞義雖約，而天人性命之微，修己治人之要莫不畢舉。河南兩程先生既親見之而得其傳，于是其學遂行于世，士之講于其說者始得以脫于俗學之陋，異端之惑，而其所以修己治人之意，亦往往有能卓然不惑于世，俗利害之私而慨然有志于堯舜其君民者，蓋三先生者，其有功于當世，於是為不小矣。,GJTS-XXD,古今圖書集成·學行典,368
任道,勉齋黃氏曰：道原於天具於人，心著於事，物載于方，策明而行之存乎其人，聖賢迭興體道經世，三綱既正，九疇既敘，則安且治，聖賢不作，道術分裂，邪說誣民，充塞仁義，則危且亂。世之有聖賢，其所關繫者甚大，生而榮，死而哀，秉彝好德之良心所不能自已也。堯舜禹湯文武周公生，而道始行，孔子孟子生，而道始明，孔孟之道，周程張子繼之，周程張子之道，文公朱先生又繼之，此道統之傳，歷萬世而可考也。有太極而陰陽分，有陰陽而五行具，太極二五妙合而人物生，賦於人者，秀而靈精氣凝而為形，魂魄交而為神，五常具而為性，感於物而為情，措諸用而為事。物之生也，雖偏且塞，而亦莫非太極二五之所為此，道原之出于天者然也，聖人者又得其秀之秀而最靈者焉，于是繼天立極而得道統之傳，故能參天地贊化育而統理，人倫使人各遂其生，各全其性者，其所以發明道統以示天下，後世者皆可考也。堯之命，舜則曰：允執厥中，中者無所偏倚，無過不及之名也。,GJTS-XXD,古今圖書集成·學行典,393
任道,蓋自夫子設教，沬泗以博文約禮授學者，顏子子思孟子相與共守之，未嘗失墜，其後正學失傳，士各以意為學，其務于該洽者，既以聞見積累自矜而流於泛濫駁雜之歸，其溺於徑約者，又謂不立文字，可以識心，見性而陷於曠蕩空虛之域，寥寥千載而後，周程張子出焉，歷時未久，浸失其真，朱子出而後合伊洛之正傳，紹鄒魯之墜，緒前賢後賢之道，該遍全體，其亦可謂盛矣，蓋古者易更三古而混于八索，詩書煩亂禮樂散亡而莫克正也，夫子從而贊之，定之，刪之，正之，又作《春秋》六經始備以為萬世道德之宗主，秦火之餘，六經既已爛脫，諸儒各以己見妄穿鑿為說，未嘗有知道者也，周程張子其道明矣，然於經言，未暇釐正，一時從遊之士，或殊其旨遁而入於異端者有矣，朱子於是考訂訛謬，探索深微，總裁大典，勒成一家之言，仰包純古之載籍，下採近世之文獻，集其大成以定萬世之法，然後斯道大明如日中天，有目者皆可觀也，夫子之經得先生而正，夫子之道得先生而明，起斯文于將墜，覺來裔于無窮，雖與天壤俱敝可也，後世雖有作者其不可及也夫。,GJTS-XXD,古今圖書集成·學行典,430
任道,西山真氏曰：道之大原出于天，其用在天下，其傳在聖賢，此子思子之《中庸》所以有性道教之別也，蓋性者智愚所同得道者，古今所共由而明道闡教以覺斯人則非聖賢莫能與，故自堯舜至于孔子率五百歲而聖人出，孔子既沒，曾子子思與，孟軻氏復先後而推明之，百有餘年之閒，一聖三賢更相授受，然後堯舜禹湯文武周公之所以開天，常立人紀者，燦然昭陳垂示罔極，然則天之生聖賢也，夫豈苟然哉。不幸戰國嬴秦以後，學術渙散無所統盟，雖以董相韓文公之賢相望于漢唐，而于淵源之正，體用之全猶有未究其極者，故僅能著衛道之功于一時，而無以任傳道之責於萬世，迨至我宋，大儒繼出，以主張斯文為己任，蓋孔孟之道，至周子而復明，周子之道至二程子而益明，二程之道至朱子而大明，其視曾子子思鄒孟氏之傳，若合符節，豈人之所能為也哉。,GJTS-XXD,古今圖書集成·學行典,336
任道,山谷黃氏曰：茂叔人品甚高，胸中灑落如光風霽月，好讀書雅意林壑，初不為人窘束。短於取名而專於求志，薄於徼福而厚於得民，菲於奉身而燕及嫠，陋於希世而尚友千古。程子曰：自爾見茂叔後，吟風弄月以歸有吾與點也。之意又曰：茂叔窗前草不除。問之，云與自家意思一般。延平李氏曰：黃山谷謂周子灑落如光風霽月，此善形容有道者氣象。朱子曰：山谷謂周子灑落者，只是形容一箇清明高遠之意，若有一毫私吝心，何處更有此等氣象耶。只如此有道者，胸懷表裏亦自可見。先生在當時，人見其政事精絕，則以為宦業過人；見其有山林之志，則以為襟懷灑落，有仙風道氣，無有知其學者。惟程大中知之。宜其生兩程夫子也。先生博學力行聞道甚早，遇事剛果有古人風，為政精密，嚴恕務盡道理。,GJTS-XXD,古今圖書集成·學行典,314
任道,胡安國言于朝曰：程頤修身行法規矩準繩，獨出諸儒之表，雖崇寧閒，曲加防禁學者私相傳習，其後門人稍稍進用傳者浸廣，士大夫爭相淬礪而其閒志利祿者託其說以自售，分黨相排眾論，洶洶深誚其徒而乃上及于頤，竊以為過矣，夫聖人之道所以垂訓萬世，無非《中庸》，然中庸之義不明久矣，自頤兄弟始發明之然後其義可思而得也，不然，則或謂高明所以處己，中庸所以應事接物，本末上下析為二途而其義不明矣，士學宜師孔孟，此其至論也，然孔孟之道不傳久矣，自頤兄弟始發明之而後其道可學而至也，不然，則或以六經語孟之書資口耳，取世資以干祿愈不得其門而入矣，今欲使學者蹈中庸師孔孟，而禁使不得從頤之學，是入室而不由戶也，不亦誤乎。范陽張氏曰：伊川之學，自踐履中入，故能深識聖賢氣象如曰孔子元氣也，顏子景星慶雲也，孟子有泰山巖巖氣象，自非以心體之安能別白如此。,GJTS-XXD,古今圖書集成·學行典,358
任道,書伊川帖曰：近世學者閱理不精，正坐讀書太草草耳，況春秋大義數十，炳若日星，固已見於傳序而所謂不容遺忘者，又非先生決不能道也，夫三綱五常，人倫大法有識以上即能言之，而臨小利害輒以失其所守，正以學不足以全其本心之正，是以無所根著而忘之耳，既有以自信其不容遺忘又不覺因事而形於筆，札之閒非先生之德盛仁，熟左右逢原能及是耶。張子曰：昔嘗謂伯淳優於正叔，今見之。果然，其救世之志甚誠切，亦於今日天下之事儘記得熟。學者不可謂少年，自緩便是四十五十二，程從十四五歲時便銳然欲學聖人，今盡及四十未能及顏閔之徒，伊川可如顏子然，恐未如顏子之無我。滎陽呂氏曰：二程之學，以聖人為必可學而至，而己必欲學而至于聖人。嵩山晁氏曰：伊川嘗謂明道云吾兄弟近日說話太多，明道云使見呂晦叔則不多不少，見司馬君實則不得不多。,GJTS-XXD,古今圖書集成·學行典,344
任道,朱子曰：明道伊川先生之學以大學論語孟子中庸為標，指而達于六經，使人讀書窮理，以誠其意，正其心，修其身，而自家而國以及天下，其道坦然而明，其說簡而通，其行端而實，是蓋將有以振百代之沈迷而納之聖賢之域，其視一時之事業，詞章論議氣節所繫孰為輕重，所施孰為短長，當有能辨之者。明道德性寬大，規模廣闊，伊川氣質剛方，文理密察，其道雖同而造德各異，故明道嘗為條例司官不以為浼，而伊川所作行狀乃獨不載，其事明道猶謂青苗可且放過而伊川乃於西監一狀，較計如此，此可謂不同矣，然明道之放過乃孔子之獵較為兆，伊川之一一理會乃孟子之不見諸侯也，此亦何害其為同耶。,GJTS-XXD,古今圖書集成·學行典,269
任道,但明道所處是大賢以上事，學者未至而輕議之，恐失所守，伊川所處雖高，然實中人皆可跂及，學者只當以此為法則，庶乎寡過矣，然又當觀用之淺深，事之大小，裁酌其宜，難執一意，此君子所以貴窮理也。濂溪在當時，無有知其學者。惟程大中獨知之。明道當初想明得煞容易，便無那渣滓。只一再見濂溪，當時又不似而今有許多言語出來。不是他天資高，見得易，如何便明得。或問：遺書中載明道語，便自然灑落明快。曰：自是他見得容易。伊川易傳卻只管修改，晚年方出其書。若使明道作，想無許多事。嘗見門人有祭明道文云：先生欲著樂書，有志未就。不知其書要如何作。問：明道濂溪俱高，不如伊川精切。曰：明道說話超邁，不如伊川說得的確。濂溪也精密，不知其他書如何，但今所說這些子，無一字差錯。,GJTS-XXD,古今圖書集成·學行典,321
任道,曰：先覺相傳之祕，非後學所能窺測，誦其詩，讀其書，則周范之造詣固殊，而程張之契悟亦異，如曰仲尼顏子所樂，吟風弄月以歸，皆是當時口傳心授的當親切處，後來二先生舉示後學，亦不將作第二義看，然則行狀所謂反求之六經然後得之者，特語夫功用之大全耳，至其入處，則自濂溪不可，誣也，若橫渠之于文正則異于是，蓋當時粗發其端，而已受學乃先生，自言此，豈自誣者耶。大抵近世諸公知濂溪甚淺，如呂氏童蒙訓記，某嘗著通書，而曰用意高遠，夫通書太極之說所以明天理之根源，究萬物之終始，豈用意而為之。又何高下遠近之可道哉。問：學于明道，恐易開發；學于伊川，恐易成就。曰：在人用力。若不用力，恐于伊川無向傍處。明道卻有悟人處。某自十四五時讀程張書，至今四十餘年，但覺其義之深，指之遠，而近世紛紛所謂文章議論者，殆不足復過眼，信乎。孟氏以來一人而已，然非用力之深者亦無以自信其必然也。南軒張氏曰：二程先生始嘗受學于周先生，而其自得之深充養之至精粹純密，更益光大，聖門之大全至是發明無餘憾矣。讀諸先生之書，惟覺二程先生完全精粹，愈讀愈無窮，不可不詳，味也。,GJTS-XXD,古今圖書集成·學行典,460
任道,又詩云頻頻到口微成醉，拍拍滿懷都是春，不止風月言皆有理，萬事皆出于理，自以為皆有理，故要得從心妄行，總不妨堯夫又得詩云聖人喫緊些兒事其言太急迫，此道理平鋪地放著裡何必如此。世之博文強識者眾矣，其終未有不入于禪學者，特立不惑子厚堯夫而已，然其說之流亦未免于有弊也。子厚堯夫之學善自開大者也，堯夫細行或不謹，而其卷舒運用亦熟矣。邵堯夫病革且言，試與觀化，一遭子厚言觀化，他人便觀得自家，自家又如何觀得化。嘗觀堯夫詩意纔做得識道理，卻於儒術未見所得。上蔡謝氏曰：堯夫直是豪才，嘗有詩云當年志氣欲橫秋，今日看來甚可羞。事到強為終屑屑，道非心得竟悠悠。鼎中龍虎忘看守，棋上山河廢講求。又有詩云斟有淺深存燮理,GJTS-XXD,古今圖書集成·學行典,298
任道,張氏曰：先生少受學于北海李之才，挺之又游河汾之曲以至淮海之濱，涉于濟汶，達于梁宋，苟有達者必訪以道，無常師焉，乃退居共城廬于百源之上，大覃思于易，經夜不設寢，日不再食，三年而學以大成大名，王豫，天性博達之士，尤長于易，聞先生之篤志，愛而欲教之，既與之語三日，得所未聞，始大驚服，卒舍其學而學焉，北面而尊師之，衛人乃知先生之為有道也，年三十餘來遊于洛，以為洛邑天下之中，可以觀四方之士，乃定居焉，先生清而不激，和而不流，遇人無貴賤賢不肖，一接以誠，長者事之，少者友之，善者與之,GJTS-XXD,古今圖書集成·學行典,237
任道,朱子曰：康節本是要出來有為底人，然又不肯深犯手做凡事，直待可做處方，試為之，纔覺難便拽身退，正張子房之流。康節學于李挺之，請曰：願先生微開其端，毋竟其說。此意極好，學者當然須是自理，會出來便好。伊川之學，于大體上瑩徹，於小小節目上猶有疏處，康節能盡得事物之變，卻于大體上有未瑩處，劉用之云：康節善談《易》見得透徹，曰：然。伊川又輕之，嘗有簡，與橫渠云：堯夫說易好聽，今夜試來聽他說看，某嘗說，此便是伊川不及孔子處，只觀孔子便不如此。,GJTS-XXD,古今圖書集成·學行典,216
任道,朱子曰：先生少遊鄉校有聲，已而聞郡人羅仲素得伊洛之學于龜山之門，遂往學焉，羅公清介絕俗，雖里人鮮克知之，見先生從遊受業或頗非笑，先生若不聞，從之累年，受《春秋》、《中庸》語孟之說，從容潛玩有會于心盡得其所傳之奧，羅公少然可亟稱許焉，于是退而屏居山里，結茅水竹之閒，謝絕世故四十餘年，簞瓢屢空，怡然自適，中閒郡縣學官聞其名而招致之，或遣子弟從遊受學，州郡士人有以矜式焉，又曰：先生從羅仲素學，講誦之餘，危坐終日以驗，夫喜怒哀樂未發之前，氣象為何如而求，所謂中者若是者，蓋久之而知天下之大本真有在乎。是也蓋天下之理無不由是而出，既得其本，則凡出于此者，雖品節萬殊，曲折萬變，莫不該攝洞貫以次融釋而各有條理，如川流脈絡之不可亂，大而天地之所以高厚，細而品彙之所以化育，以至於經訓之微言，日月之小物，折之于此，無一不得其衷焉，由是操存益固，涵養益熟，精明純一，觸處洞然，泛應曲酬，發必中節。又曰：其接後學答問，雖晝夜不倦，隨人淺深誘之各不同，而要以反身自得而可以入于聖賢之域。,GJTS-XXD,古今圖書集成·學行典,434
任道,先君子吏部府君亦從羅公問學，與先生為同門友雅敬重焉，嘗與沙縣鄧迪天啟語及先生，鄧曰：愿中如冰壺秋月，瑩白無瑕，非吾曹所及。先君子深以為知言，亟稱道之。先生終日危坐，而神彩精明，略無頹墮之氣。問先生言行。曰：他卻不曾著書，充養得極好。凡為學，也不過是恁地涵養將去，初無異義。只是先生睟面盎背，自然不可及。先生初閒也是豪邁底人，到後來也是磨琢之功。先生少年豪勇夜醉，馳馬數里而歸。後來養成徐緩，雖行二三里路，常委蛇緩步，如從容室中也。問：先生如何養。曰：先生只是潛養思索。他涵養得自是別，真所謂不為事物所勝者。古人云，終日無疾言遽色，他真箇是如此。尋常人去近處，必徐行；出遠處，行必稍急。先生出近處也如此，出遠處亦只如此。尋常人叫一人，叫之一二聲不至，則聲必厲；先生叫之不至,GJTS-XXD,古今圖書集成·學行典,335
任道,如論齊王之愛牛，此良心之苗裔，因私欲而見者，以答求放心之問；然雞犬之放，則固有去而不可收之理；人之放心，只知求之，則良心在此矣，何必等待天理發見于物欲之閒，然後求之。如此，則中閒空闕多少去處，正如屋下失物，只待去城外求也。愛牛之事，孟子只就齊王身上說，若施之他人則不可。況操存涵養，皆是平日工夫，豈有等待發見然後操存之理。今胡氏子弟議論每每好高，要不在人下。纔說心，便不說用心，以為心不可用。至如易傳中有連使用心字處，皆塗去用字。某以為，孟子所謂：堯舜之治天下，豈無所用其心哉。何獨不可以用言也。黃直卿言：五峰說性云：好惡，性也。本是要說得高，不知卻反說得低了。曰：依舊是氣質上說。某嘗要與他改云：所以好惡者，性也。好惡，性也。既有好，即具善；有惡，即具惡。若只云有好惡，而善惡不定于其中，則是性中理不定也。既曰天，便有天命、天討。,GJTS-XXD,古今圖書集成·學行典,366
任道,知言云：凡人之生，粹然天地之心，道義全具，無適無莫；不可以善惡辨，不可以是非分，無過也，無不及也，此中之所以名也。即告子性無善無不善之論也。惟伊川性即理也一句甚切至。問：五峰言：天命不囿於善，不可以人欲對。曰：天理固無對，然有人欲，則天理便不得不與人欲對為消長。善亦本無對，然既有惡，則善便不得不與惡對為盛衰。且謂天命不囿於物，可也；謂不囿于善，則不知天之所以為天矣。謂惡不足以言性，可也；謂善不足以言性，則不知善之所從來矣。好善而惡惡，人之性也。為有善惡，故有好惡。善惡字重，好惡字輕。君子順其性，小人拂其性。五峰言：好惡，性也。君子好惡以道，小人好惡以欲。是好人之所惡，惡人之所好，亦是性也。問：天理人欲，同體異用之說如何。曰：當然之理，人合恁地底，便是體，故仁義禮智為體。如五峰之說，則仁與不仁，義與不義，禮與不禮，智與不智，皆是性。如此，則性乃一箇大人欲窠子。其說乃與東坡子由相似，是大鑿脫，非小失也。同行異情一句，卻說得去。又曰：胡氏之病，在于說性無善惡。體中只有天理，無人欲，謂之同體，則非也。,GJTS-XXD,古今圖書集成·學行典,453
任道,事物既接而品節不差，無所容乎，人欲之私而有以全乎，天理之正，不安於偏見，不急於小成，而道之正統，在是矣其為道也，有太極而陰陽分，有陰陽而五行具，稟陰陽之氣以生，則太極之理各具於其中，天所賦為命，人所受為性，感於物為情，統情性為心，根於心，則為仁義禮智之德，發於情則為惻隱羞惡辭讓是非之端，形於身則為手足耳目口鼻之用，見於事則為君臣父子夫婦兄弟朋友之常，求諸人則人之理不異於己，參諸物則物之理不異於人貫徹，古今充塞，宇宙無一息之閒斷，無一毫之空闕，莫不析之極其精而不亂，然後合之盡其大而無遺。先生之於道，可謂建諸天地而不悖質。諸聖人而無疑矣。故其得於己而為德也，以一心而窮造化之原，盡性情之妙，達聖賢之蘊，以一身而體天地之運，備事物之理，任綱常之責，明足以察其微，剛足以任其重，弘足以致其廣，毅足以極其常，其存之也，虛而靜，其發之也，果而確，其用事也，應事接物而不窮，其守之也，歷變履險而不易，本末精粗不見，其或遺表裡初終不見，其或異至其養。,GJTS-XXD,古今圖書集成·學行典,420
任道,嘗有言曰：學者望道未見，固必即書以窮理，苟有見焉，亦當攷諸書有所證驗，而後實有所裨助，而後安不然，則德孤而與枯槁寂滅者無以異矣。潛心大業，何有哉，矧自周衰教失，禮樂養德之具一切盡廢，所以維持此心者，惟有書耳，謂可躪躒經傳遽指為糟粕而不觀乎。要在以心體之，以身踐之，而勿以空言視之而已矣。以是存心，以是克己，仁豈遠乎哉。至於晚歲，德尊言立，猶以義理無窮，歲月有限，歉然有不足之意，洙泗以還，博文約禮兩極其至者先生一人而已，先生教人，規模廣大而科級甚嚴，循循有序不容躐等凌節而進，至於切己務實，辨別義利。,GJTS-XXD,古今圖書集成·學行典,250
任道,孟子之後，知王霸之分者董子。董子曰：尊孔氏者黜百家，若尊孔氏又信百家，必不能真尊孔氏矣。漢四百年識正學者董子，唐三百年識正學者韓子。韓子氣質明敏剛正，樂易寬厚皆過於人，但生於學絕道散之時，無所講明切磋以底大就，使生宋時，得與道學諸君子游，則其所立當不止是矣。唐之韓子乃孟子以後絕無僅有之大儒，《原道》、《原性》篇雖博愛三品之語有未瑩者，然大體明白純正，程子所深許，朱子又為考正其書，誠非淺末者可得而窺也。後學因見朱子兼論其得失，而不知此乃責備賢者之意，遂妄論前賢若不屑為者，其可謂不知量也甚矣。當韓子之時，異端顯行，百家並倡，孰知堯舜禹湯文武周公。孔子孟軻為相傳之正統，又孰知。孟軻氏沒而不得其傳，又孰知仁義道德，合而言之，又孰知人性有五而情有七，又孰知尊孟氏之功不在禹下，又孰敢排斥釋氏濱於死而不顧，若此之類大綱大節，皆韓子得之遺經，發之身心，見諸事業，而伊洛真儒之所稱許而推重者也，後學因見先儒有責備之言，遂勦拾其說，妄議韓子若不足學者。,GJTS-XXD,古今圖書集成·學行典,421
任道,設使此輩生韓子之時，無先覺以啟其迷，無定論以一其志，吾見淪於流俗，惑於異端之不暇，又安敢窺韓子之門。故論韓子之得失，在周程張朱數君子則可，苟未及數君子，皆當自責自求，殆未可輕加詆議以取僭妄之罪也。昔周子惟程知之宜，其生二程為學道之宗也。理氣豈可圖。而周子圖之，非超然有得於圖之表者，不能知程子終身不以示人者，其意微矣。朱子作《濂溪贊》其曰：風月無邊以言乎遠，則不禦也。其曰：庭草交翠以言乎近，則靜而正也。其曰：書不盡言，圖不盡意，此理之微妙，誠有非圖書所能盡者。周子之學，當時無知者，太極圖說通書傳之程子，程子以其理微，不以語學者，至朱子始發明之，然能因朱子之言以求周子之學者，亦未易得也。宋道學諸君子有功於天下，萬世不可勝言，如性之一字，自孟子以後，荀揚以來，或以為惡，或以為善惡混，議論紛然不決，天下學者莫知所從，至於程子，性即理也之言出，然後知性本善，而無惡。張子氣質之論明，然後知性有不善者，乃氣質之性，非本然之性也，由是性之一字大明於世而無復異議者，其功大矣。,GJTS-XXD,古今圖書集成·學行典,435
任道,至於宣王，思昔先王之德，興滯補弊，明文武之功業，周道粲然復興，詩人美之而作，上天祐之，為生賢佐，後世稱誦，至今不絕。此夙夜不解行善之所致也。孔子曰人能弘道，非道弘人也。故治亂廢興在於己，非天降命不可得反，其所操持誖繆失其統也。臣聞天之所大奉使之王者，必有非人力所能致而自至者，此受命之符也。天下之人同心歸之，若歸父母，故天瑞應誠而至。書曰白魚入於王舟，有火復於王室，流為烏，此蓋受命之符也。周公曰復哉復哉，孔子曰德不孤，必有鄰，皆積善絫德之效也。及至後世，淫佚衰微，不能統理群生，諸侯背畔，殘賊良民以爭壤土，廢德教而任刑罰。刑罰不中，則生邪氣；邪氣積於下，怨惡畜於上。上下不和，則陰陽繆盭而妖孽生矣。此災異所緣而起也。臣聞命者天之令也，性者生之質也，情者人之欲也。或夭或壽，或仁或鄙，陶冶而成之，不能粹美，有治亂之所生，故不齊也。孔子曰：君子之德風也，小人之德草也，草上之風必偃。故堯舜行德則民仁壽，桀紂行暴則民鄙夭。夫上之化下，下之從上，猶泥之在鈞，唯甄者之所為；猶金之在鎔，唯冶者之所鑄。綏之斯，動之斯和,GJTS-XXD,古今圖書集成·學行典,454
任道,秦繼其後，獨不能改，又益甚之，重禁文學，不得挾書，棄捐禮誼而惡聞之，其心欲盡滅先聖之道，而顓為自恣苟簡之治，故立為天子十四歲而國破亡矣。自古以，未嘗有以亂濟亂，大敗天下之民如秦者也。其遺毒餘烈，至今未滅，使習俗薄惡，人民嚚頑，抵冒殊扞，孰爛如此之甚者也。孔子曰：腐朽之木不可彫也，糞土之牆不可圬也。今漢繼秦之後，如朽木糞牆矣，雖欲善治之，亡可奈何。法出而姦生，令下而詐起，如以湯止沸，抱薪救火，愈甚亡益也。竊譬之琴瑟不調，甚者必解而更張之，乃可鼓也；為政而不行，甚者必變而更化之，乃可理也。當更張而不更張，雖有良工不能善調也；當更化而不更化，雖有大賢不能善治也。故漢得天下以來，常欲善治而至今不可善治者，失之於當更化而不更化也。古人有言曰：臨淵羨魚，不如退而結網。今臨政而願治七十餘歲矣，不如退而更化；更化則可善治，善治則災害日去,GJTS-XXD,古今圖書集成·學行典,365
任道,陛下親耕籍田以為農先，夙寤晨興，憂勞萬民，思惟往古，而務以求賢，此亦堯舜之用心也，然而未云獲者，士素不厲也。夫不素養士而欲求賢，譬猶不瑑玉而求文采也。故養士之大者，莫大虖太學；太學者，賢士之所關也，教化之本原也。今以一郡一國之眾，對亡應書者，是王道往往而絕也。臣願陛下興太學，置明師，以養天下之士，數考問以盡其材，則英俊宜可得矣。今之郡守、縣令，民之師帥，所使承流而宣化也；故師帥不賢，則主德不宣，恩澤不流。今吏既亡教訓於下，或不承用主上之法，暴虐百姓，與姦為市，貧窮孤弱，冤苦失職，甚不稱陛下之意。是以陰陽錯繆，氛氣充塞，群生寡遂，黎民未濟，皆長吏不明，使至於此也。夫長吏多出於郎中、中郎，吏二千石子弟選郎吏，又以富訾，未必賢也。且古所謂功者，以任官稱職為差，非所謂積日絫久也。故小材雖絫日，不離於小官；賢材雖未久，不害為輔佐。是以有司竭力盡知，務治其業而以赴功。今則不然。絫日以取貴，積久以致官，是以廉恥貿亂，賢不肖渾殽，未得其真。,GJTS-XXD,古今圖書集成·學行典,418
任道,意朕之不明與。聽若眩與。夫三王之教所祖不同，而皆有失，或謂久而不易者道也，意豈異哉。今子大夫既已著大道之極，陳治亂之端矣，其悉之究之，孰之復之。詩不云虖。嗟爾君子，毋常安息，神之聽之，介爾景福。朕將親覽焉，子大夫其茂明之。仲舒復對曰：臣聞論語曰：有始有卒者，其唯聖人虖。今陛下幸加惠，留聽於承學之臣，復下明冊，以切其意，而究盡聖德，非愚臣之所能具也。前所上對，條貫靡竟，統紀不終，辭不別白，指不分明，此臣淺陋之罪也。冊曰：善言天者必有徵於人，善言古者必有驗於今。臣聞天者群物之祖也，故遍覆包函而無所殊，建日月風雨以和之，經陰陽寒暑以成之。故聖人法天而立道，亦溥愛而亡私，布德施仁以厚之，設誼立禮以導之。,GJTS-XXD,古今圖書集成·學行典,301
任道,殘賊並進，賢知隱伏，惡日顯，國日亂，晏然自以如日在天，終陵夷而大壞。夫暴逆不仁者，非一日而亡也，亦以漸至，故桀、紂雖亡道，然猶享國十餘年，此其寖微寖滅之道也。冊曰：三王之教所祖不同，而皆有失，或謂久而不易者道也，意豈異哉。臣聞夫樂而不亂復而不厭者謂之道；道者萬世亡弊，弊者道之失也。先王之道必有偏而不起之處，故政有眊而不行，舉其偏者以補其弊而已矣。三王之道所祖不同，非其相反，將以捄溢扶衰，所遭之變然也。故孔子曰：亡為而治者，其舜虖。改正朔，易服色，以順天命而已；其餘盡循堯道，何更為哉。故王者有改制之名，亡變道之實。然夏上忠，殷上敬，周上文者，所繼之捄，當用此也。孔子曰：殷因於夏禮，所損益可知也；周因於殷禮，所損益可知也；其或繼周者，雖百世可知也。此言百王之用，以此三者矣。夏因於虞，而獨不言所損益者，其道如一而所上同也。道之大原出於天，天不變，道亦不變，是以禹繼舜，舜繼堯，三聖相受而守一道，亡救弊之政也，故不言其所損益也。繇是觀之，繼治世者其道同，繼亂世者其道變。今漢繼大亂之後，若宜少損周之文致，用夏之忠者。,GJTS-XXD,古今圖書集成·學行典,459
任道,博其產業，畜其積委，務此而亡己，以迫蹴民，民日削月脧，寖以大窮。富者奢侈羨溢，貧者窮急愁苦；窮急愁苦而上不救，則民不樂生；民不樂生，尚不避死，安能避罪。此刑罰之所以蕃而姦邪不可勝者也。故受祿之家，食祿而已，不與民爭業，然後利可均布，而民可家足。此上天之理，而亦太古之道，天子之所宜法以為制，大夫之所當循以為行也。故公儀子相魯，之其家見織帛，怒而出其妻，食於舍而茹葵，慍而拔其葵，曰：吾已食祿，又奪園夫紅女利虖。古之賢人君子在列位者皆如是，是故下高其行而從其教，民化其廉而不貪鄙。及至周室之衰，其卿大夫緩於誼而急於利，亡推讓之風而有爭田之訟。故詩人疾而刺之，曰：節彼南山，惟石巖巖，赫赫師尹，民具爾瞻。爾好誼,GJTS-XXD,古今圖書集成·學行典,303
任道,無辨。問止怨，通曰：不爭，故其鄉人皆化之，無爭者。賈瓊問群居之道，通曰：同不害正，義不傷物，古之有道者，內不失真，外不殊俗，故全也。賈瓊請絕人事，通曰：不可瓊。曰：然則奚若？通曰：莊以待之，信以應之，來者勿拒，去者勿追，沈如也則可。通謂姚義能交，或曰簡，通曰：茲所以能也。又問廣，通曰：廣而不濫，茲又所以為能。又謂薛收善接，小人遠而不疏，近而不狎，頹如也。通嘗曰：封禪非古也，其秦漢之侈心乎。又曰：美哉，周公之智！深矣乎，寧家所以安天下，有我所以厚蒼生也！又曰：易樂者必多哀，輕施者必好奪。又曰,GJTS-XXD,古今圖書集成·學行典,247
任道,俄有不悅愈者，摭其舊事，言愈前左降為江陵掾曹，荊南節度使裴均館之頗厚，均子鍔凡鄙，近者鍔還省父，愈為序餞鍔，仍呼其字。此論喧於朝列，坐是改太子右庶子。元和十二年八月，宰臣裴度為淮西宣慰處置使，兼彰義軍節度使，請愈為行軍司馬，仍賜金紫。淮、蔡平，十二月隨度還朝，以功授刑部侍郎，仍詔愈撰《平淮西碑》，其辭多敘裴度事。時先入蔡州擒吳元濟，李愬功第一，愬不平之。愬妻出入禁中，因愬碑辭不實，詔令磨愈文。憲宗命翰林學士段文昌重撰文勒石。鳳翔法門寺有護國真身塔，塔內有釋迦文佛指骨一節，其書本傳法，三十年一開，開則歲豐人泰。十四年正月，上令中使杜英奇押宮人三十人，持香花赴臨皋驛迎佛骨。自光順門入大內，留禁中三日，乃送諸寺。王公士庶，奔走捨施，唯恐在後。百姓有廢業破產、燒頂灼臂而求供養者。愈素不喜佛，上疏諫曰：伏以佛者，外裔之一法耳。自後漢時始流入中國，上古未嘗有也。,GJTS-XXD,古今圖書集成·學行典,380
任道,帝王咸致夭促，何言之乖刺也。愈為人臣，敢爾狂妄，固不可赦。於是人情驚惋，乃至國戚諸貴，亦以罪愈太重，因事言之，乃貶為潮州刺史。愈至潮陽，上表曰：臣今年正月十四日，蒙恩授潮州刺史，即日馳驛就路。經涉嶺海，水陸萬里。臣所領州，在廣府極東。去廣府雖云二千里，然來往動皆踰月。過海口，下惡水，濤瀧壯猛，難計期程，颶風鱷魚，患禍不測。州南近界，漲海連天，毒霧瘴氛，日夕發作。臣少多病，年纔五十，髮白齒落，理不久長。加以罪犯至重，所處又極遠惡，憂惶慚悸，死亡無日。單立一身，朝無親黨，居邊裔之地，與魑魅同群。苟非陛下哀而念之，誰肯為臣言者。臣受性愚陋，人事多所不通，唯酷好學問文章，未嘗一日暫廢，實為時輩推許。臣於當時之文，亦未有過人者。至於論述陛下功德，與《詩》、《書》相表裡。,GJTS-XXD,古今圖書集成·學行典,334
任道,天聖八年同進士出身，為人朴且率，自信，無少矯厲。師河南穆脩，脩性卞嚴寡合，雖之才亦頻在。訶怒中，之才事之亦謹，卒能受《易》。時蘇舜欽輩亦從脩學《易》，其專授受者惟之才爾。脩之《易》受之种放，放受之陳摶，源流最遠，其圖書象數變通之妙，秦、漢以來鮮有知者。之才初為衛州獲加主簿、權共城令。時邵雍居母憂于蘇門山百源之上，布裘蔬食，躬爨以養父。之才叩門來謁，勞苦之曰：好學篤志果何似。雍曰：簡策之外，未有適也。之才曰：君非跡簡策者，其如物理之學何。他日，則又曰：物理之學學矣，不有性命之學乎。,GJTS-XXD,古今圖書集成·學行典,242
任道,元名敦實，避英宗舊諱改焉。以舅龍圖閣學士鄭向任，為分寧主簿。有獄久不決，敦頤至，一訊立辨。邑人驚曰：老吏不如也。部使者薦之，調南安軍司理參軍。有囚法不當死，轉運使王逵欲深治之。逵，酷悍吏也，眾莫敢爭，敦頤獨與之辨，不聽，乃委手版歸，將棄官去，曰：如此尚可仕乎。殺人以媚人，吾不為也。逵悟，囚得免。移郴之桂陽令，治績尤著。郡守李初平賢之，語之曰：吾欲讀書，何如。敦頤曰：公老無及矣，請為公言之。二年果有得。徙知南昌，南昌人皆曰：是能辨分寧獄者，吾屬得所訴矣。富家大姓、黠吏惡少，惴惴焉不獨以得罪於令為憂，而又以污穢善政為恥。歷合州判官，事知經手，吏不敢決。雖下之,GJTS-XXD,古今圖書集成·學行典,280
任道,民不肯從。部使者趙抃惑於譖口，臨之甚威，敦頤處之超然。通判虔州，抃守虔，熟視其所為，乃大悟，執其手曰：吾幾失君矣，今而後乃知周茂叔也。熙寧初，知郴州。用抃及呂公著薦，為廣東轉運判官，提點刑獄，以洗冤澤物為己任。行部不憚勞苦，雖瘴癘險遠，亦緩視徐按。以疾求知南康軍。因家廬山蓮花峰下。前有溪，合於湓江，取營道所居濂溪以名之。抃再鎮蜀，將奏用之，未及而卒，年五十七。黃庭堅稱其人品甚高，胸懷灑落，如光風霽月。廉於取名而銳於求志，薄於徼福而厚於得民，菲於奉身而燕及煢嫠，陋於希世而尚友千古。博學力行，著《太極圖》，明天理之根源，究萬物之終始。其說曰,GJTS-XXD,古今圖書集成·學行典,271
任道,原始反終，故知死生之說。大哉《易》也，斯其至矣。又著《通書》四十篇，發明太極之蘊。序者謂其言約而道大，文質而義精，得孔、孟之本源，大有功於學者也。掾南安時，程通判軍事，視其氣貌非常人，與語，知其為學知道，因與為友，使二子顥、頤往受業焉。敦頤每令尋孔、顏樂處，所樂何事，二程之學源流乎此矣。故顥之言曰：自再見周茂叔後，吟風弄月以歸，有吾與點也之意。侯師聖學於程頤，未悟，訪敦頤，敦頤曰：吾老矣，說不可不詳。留對榻夜談，越三日乃還。頤驚異之，曰：非從周茂叔來耶。其善開發人類此。嘉定十三年，賜諡曰文元，淳祐元年，封汝南伯，從祀孔子廟庭。二子壽、燾，燾官至寶文閣待制。,GJTS-XXD,古今圖書集成·學行典,281
任道,顥捕而脯之。為晉城令，富人張氏父死，旦有老叟踵門曰：我，汝父也。子驚疑莫測，相與詣縣。叟曰：身為醫，遠出治疾，而妻生子，貧不能養，以與張。顥質其驗。取懷中一書進，其所記曰：某年月日，抱兒與張三翁家。顥問：張是時纔四十，安得有翁稱。民稅粟多移近邊，載往則道遠，就糴則價高。顥擇富而可任者，預使貯粟以待，費大省。民以事至縣者，必告以孝弟忠信，入所以事其父兄，出所以事其長上。度鄉村遠近為伍保，使之力役相助，患難相卹，而姦偽無所容。凡孤煢殘廢者，責之親戚鄉黨，使無失所。行旅出於其途者，疾病皆有所養。鄉必有校,GJTS-XXD,古今圖書集成·學行典,251
任道,雖當倉卒，不動聲色。自十五六時，與弟頤聞汝南周敦頤論學，遂厭科舉之習，慨然有求道之志。泛濫於諸家，出入於老、釋者幾十年，返求諸《六經》而後得之。秦、漢以來，未有臻斯理者。教人自致知至於知止，誠意至於平天下，灑掃應對至於窮理盡性，循循有序。病學者厭卑近而騖高遠，卒無成焉，故其言曰：道之不明，異端害之也。昔之害近而易知，今之害深而難辨。昔之惑人也乘其迷暗，今之惑人也因其高明。自謂之窮神知化，而不足以開物成務，言為無不周遍，實則外於倫理，窮深極微，而不可以入堯、舜之道。天下之學，非淺陋固滯，則必入於此。自道之不明也，邪誕妖妄之說競起，塗生民之耳目，溺天下於污濁，雖高才明智，膠於見聞，醉生夢死，不自覺也。是皆正路之蓁蕪，聖門之蔽塞，辟之而後可以入道。顥之死，士大夫識與不識，莫不哀傷焉。文彥博采眾論，題其墓曰明道先生。其弟頤序之曰：周公沒，聖人之道不行；孟軻死，聖人之學不傳。道不行，百世無善治；學不傳，千載無真儒。無善治，士猶得以明夫善治之道，以淑諸人，以傳諸後；無真儒，則貿貿焉莫知所之，人欲肆而天理滅矣。,GJTS-XXD,古今圖書集成·學行典,455
任道,楚王議建中字正叔耳，然伊川後用，文正薦勸講禁中，未幾罷去，先是劉莘老論曰紛紛之論，致疑於程頤者，直以謂自古以來先生處士皆盜虛名，無益於用。若頤者特以迂闊之學邀君索價而已。天下節義之士樂道不出，如頤等輩蓋亦不少，彼無所援於上，故不聞爾。又以頤辭免爵命之言，曰前朝召舉布衣，故事具存，是頤之自欲為种放而亟欲得臺諫侍從矣，不可不察也。聖人自有中道，過之則偏；天下自有常理，背之則亂。伏望審真偽，重名器云云。孔文仲論曰：頤在經筵，僭橫造請權勢，騰口閒亂以償恩讎，致市井之閒，目為五鬼之魁。嘗令其助賈易彈呂陶及造學制詭謬童嗤鄙云云。又曰：頤污下憸巧，素無鄉行，經筵陳說，僭橫忘分，遍謁貴臣，歷造臺諫，宜放還田里，以示典刑云云。劉器之論曰,GJTS-XXD,古今圖書集成·學行典,313
任道,少孤，自立無所不學，與邠人焦寅、游寅喜談兵，先生說其言當康定用兵時，年十八，慨然以功名自許，上書謁范文正公，公一見知其遠器，欲成就之，乃責之曰：儒者自有名教，何事於兵？因勸讀《中庸》，先生讀其書，雖愛之，猶以為未足也。於是又訪諸釋老之書，累年盡究其說，知無所得，反而求之六經。嘉祐初見洛陽程伯淳、正叔昆弟于京師，共語道學之要，先生渙然自信曰：吾道自足，何事旁求？乃盡棄異學，淳如也。閒起從仕日益久，學益明。方未第時，文潞公以故相判長安，聞先生名行之美，聘以束帛延之學宮，異其禮際，士子矜式焉。其在雲巖，政事大抵以敦本善俗為先，每以月吉，具酒食召鄉人，高年會於縣庭，親為勸酬，使人知養老，事長之義，因問民疾苦，及告所以訓戒子弟之意。有所告教，常患文檄之出不能盡達於民，每召鄉長於庭，諄諄口諭，使往告其閭里。,GJTS-XXD,古今圖書集成·學行典,352
任道,執政默然，所語多不合寖，不悅，既命校書崇文，先生辭未得，謝復，命案獄浙東，或有為之，言曰：張載以道德進，不宜使之治獄。執政曰：淑問如皋陶，猶且讞囚，此庸何傷獄成？還朝，會弟天祺以言得罪，先生益不安，乃謁告西歸，居於橫渠故居，遂移疾不起。橫渠至僻陋，有田數百畝以供歲計，約而不足，人不堪其憂，而先生處之益安，終日危坐一室，左右簡編，俯而讀，仰而思，有得則識之。或中夜起，坐取燭以書其志，道精思，未始須臾息，亦未嘗須臾忘也。學者有問，多告以知禮成性，變化氣質之道學，必如聖人而後已，聞者莫不動心，有進又以為教之，必能養之，然後信。故雖貧，不能自給，苟門人之無貲者，雖糲蔬亦共之，其自得之者，窮神化一，天人立大本，斥異學，自孟子以來未之有也。嘗謂門人曰：吾學既得於心，則修其辭命辭無差，然後斷事，斷事無失，吾乃沛然，精義入神者，豫而已矣。近世喪祭無法，喪惟致隆三年，自期以下未始有衰麻之變，祭先之禮一用流俗，節序燕褻不嚴。,GJTS-XXD,古今圖書集成·學行典,408
任道,每臣僚登對，欽宗即問識胡安國否，中丞許翰曰：自蔡京得政，士大夫無不受其籠絡，超然遠跡不為所汙如安國者實鮮。欽宗嘆息，遣中書舍人晁說之宣旨，令勉受命，且曰：他日欲去，即不強留。既試，除中書舍人，賜三品服。南仲諷臺諫論其稽命不恭，宜從黜削。疏奏不下，安國乃就職。南仲既傾宰相吳敏、樞密使李綱，又謂許景衡、晁說之視大臣為去就，懷奸徇私，並黜之。安國言：二人為去就，必有陳論。懷奸徇私，必有實跡。乞降付本省，載諸詞命。葉夢得知應天府，坐為蔡京所知，落職奉祠。安國言：京罪巳正，子孫編置，家財沒入，已無蔡氏矣。則向為京所引者，今皆朝廷之人，若更指為京黨，則人才見棄者眾，黨論何時而弭。乃除夢得小郡。中書侍郎何栗建議分天下為四道，置四都總管，各付一面，以衛王室、捍強敵。安國言：內外之勢，適平則安，偏重則危。今州郡太輕，理宜通變。一旦以二十三路之廣，分為四道，事得專決，財得專用，官得辟置，兵得誅賞，權恐太重。萬一抗衡跋扈，何以待之。乞據見今二十三路帥府,GJTS-XXD,古今圖書集成·學行典,421
任道,初言勝非不可同都督，及改命經筵，又以為非，豈不以時艱不肯盡瘁，乃欲求微罪而去，其自為謀則善，如國計何。落職，提舉僊都觀。是夕，彗出東南。右相秦檜三上章乞留之，不報，即解相印去。侍御史江躋上疏，極言勝非不可用，安國不當責。右司諫吳表臣亦言安國扶病見君，欲行所學，今無故罪去，恐非所以示天下。不報，頤浩即黜給事中程瑀、起居舍人張燾及躋等二十餘人，云應天變除舊布新之象。臺省一空，勝非遂相，安國竟歸。五年，除徽猷閣待制、知永州，安國辭。詔以經筵舊臣，重閔勞之，特從其請，提舉江州太平觀，令纂修所著《春秋傳》。書成，高宗謂深得聖人之旨，除提舉萬壽觀兼侍讀。未行，諫官陳公輔上疏詆假託程頤之學者。安國奏曰：孔、孟之道不傳久矣，自頤兄弟始發明之，然後知其可學而至。今使學者師孔、孟，而禁不得從頤學，是入室而不由戶。本朝自嘉祐以來，西都有邵雍、程顥及其弟頤，關中有張載，皆以道德名世，公卿大夫所欽慕而師尊之。會王安石、蔡京等曲加排抑，故其道不行。,GJTS-XXD,古今圖書集成·學行典,416
任道,望下禮官討論故事，加之封爵，載在祀典，比於荀、揚、韓氏，仍詔館閣裒其遺書，校正頒行，使邪說者不得作。奏入，公輔與中丞周祕、侍御史石公揆承望宰相風旨，交章論安國學術頗僻。除知永州，辭，復提舉太平觀，進寶文閣直學士，卒，年六十五。詔贈四官，又降詔加賻，賜田十頃恤其孤，諡曰文定，蓋非常格也。安國強學力行，以聖人為標的，志於康濟時艱，見中原淪沒，遺黎塗炭，常若痛切於其身。雖數以罪去，其愛君憂國之心遠而彌篤，每有君命，即置家事不問。然風度凝遠，蕭然塵表，視天下萬物無一足以嬰其心。自登第迄謝事，四十年在官，實歷不及六載。朱震被召，問出處之宜，安國曰：子發學《易》二十年，此事當素定矣。,GJTS-XXD,古今圖書集成·學行典,289
任道,幼穎異，能屬文，稍長，潛心經史。熙寧九年，中進士第。時河南程顥與弟頤講孔、孟絕學於熙、豐之際，河、洛之士翕然師之。時調官不赴，以師禮見顥於潁昌，相得甚懽。其歸也，顥目送之曰：吾道南矣。四年而顥死，時聞之，設位哭寢門，而以書赴告同學者。至是，又見程頤於洛，時蓋年四十矣。一日見頤，頤偶瞑坐，時與游酢侍立不去，頤既覺，則門外雪深一尺矣。關西張載嘗著《西銘》，二程深推服之，時疑其近於兼愛，與其師頤辨論往復，聞理一分殊之說，豁然無疑。杜門不仕者十年，久之，歷知瀏陽、餘杭、蕭山三縣，皆有惠政，民思之不忘。張舜民在諫垣,GJTS-XXD,古今圖書集成·學行典,255
任道,詔墨未乾，而花石供奉之舟已銜尾矣。今雖復申前令，而禍根不除，人誰信之。欲致人和，去此三者，正今日之先務也。金人圍京城，勤王之兵四集，而莫相統一。時言：唐九節度之師不立統帥，雖李、郭之善用兵，猶不免敗衄。今諸路烏合之眾，臣謂當立統帥，一號令，示紀律，而後士卒始用命。又言：童貫為三路大帥，敵人侵疆，棄軍而歸，孥戮之有餘罪，朝廷置之不問，故梁方平、何灌皆相繼而遁。當正典刑，以為臣子不忠之戒。童貫握兵二十餘年，覆軍殺將，馴至今日，比聞防城仍用閹人，覆車之轍，不可復蹈。疏上，除右諫議大夫兼侍講。敵兵初退，議者欲割三鎮以講和，時極言其不可，曰：河朔為朝廷重地，而三鎮又河朔之要藩也。自周世宗迄太祖、太宗，百戰而後得之，一旦棄之北庭，使敵騎疾驅，貫吾腹心，不數日可至京城。今聞三鎮之民以死拒之，三鎮拒其前，吾以重兵躡其後，尚可為也。若种師道、劉光世皆一時名將，始至而未用，乞召問方略。,GJTS-XXD,古今圖書集成·學行典,388
任道,徽宗建中靖國元年辛巳，先生四十九歲，漕檄差權，建州建陽縣丞尋除荊州府學教授，三月，沙陽陳淵投書問學，冬還自建陽，是年，與鄒志完書。崇寧元年壬午，先生五十歲，赴荊州教授任。二年癸未，先生五十一歲，官荊州，作書序《孟子序》時，胡文定公為國學官，先生有《答公問學書》。三年甲申，先生五十二歲，官荊州。五月，長子迪卒，又答胡文定公問學書。四年乙酉，先生五十三歲，官荊州。七月，如武昌考試，十一月，磨勘轉宣德郎。五年丙戌，先生五十四歲，奉敕差充對讀官，轉授餘杭縣知縣。大觀元年丁亥，先生五十五歲，任餘杭縣事。七月，五子造生。二年戊子，先生五十六歲，官餘杭差出越州考試，回縣遷南京，敦宗院宗子博士。三月，以八寶恩轉奉議郎。三年己丑，先生五十七歲，赴南京，敦宗院任。四年庚寅，先生五十八歲，三月，磨勘轉承議郎。四月，授越州蕭山縣知縣。政和元年辛卯，先生五十九歲。二年壬辰，先生六十歲。四月，赴蕭山任，羅豫章先生自延平來學。三年癸巳，先生六十一歲，官蕭山，冬補滿前任。四年甲午，先生六十二歲,GJTS-XXD,古今圖書集成·學行典,437
任道,正月上殿，進劄子，二月八日，除右諫議大夫，兼侍講，先生具疏，辭不允，十三日，上殿復進劄子，命先生兼任國子祭酒，先生疏，罷王安石，配享孔廟，從之尋改給事中，力辭除徽猷閣直學士，提舉嵩山，崇福宮。又力辭直學士，改徽猷閣待制，提舉崇福宮。先生陛辭，仍上書乞為戰守備。高宗建炎元年丁未，先生七十五歲，請除茶鹽二法，力陳割地不可。二年戊申先生，七十六歲，召除工部侍郎，辭除龍圖閣直學士，提舉杭州洞霄宮，賜緋衣金帶，紫金魚袋，冬十一月，還鏞州。三年己酉，先生七十七歲，還龜山故居。四年庚戌，先生七十八歲，居鄉，上章告老，准告，轉朝，請大夫，仍龍圖閣直學士，賜紫金魚袋，致仕。紹興元年辛亥，先生七十九歲。二年壬子，先生八十歲，有答胡給事問政事先後，緩急書。三年癸丑，先生八十一歲，作《三經義辨》，《日錄辨字說》成《尚書》廖剛，建安章才邵來問學，有與胡文定公往復書論《春秋義》。四年甲寅，先生八十二歲，胡文定公自衡陽寄至伊川語錄，先生答書。五年乙卯，先生八十三歲。四月二十三日，與李綱論性善之旨，翼日，卒於正寢。十月二十三日，葬於鏞州水南之原。,GJTS-XXD,古今圖書集成·學行典,464
任道,至漢、唐以經術古文相尚，而失周、孔之心，故經術自董生、公孫弘倡之，古文自韓愈、柳宗元啟之，於是明道者寡，故視死生去就如萬鈞九鼎之重，而忠義行之者難。嗚呼，學者所見，自漢、唐喪矣。又曰：士之立朝，要以正直忠厚為本。正直則朝廷無過失，忠厚則天下無嗟怨。一於正直而不忠厚，則漸入於刻。一於忠厚而不正直，則流入於懦。其議論醇正類此。朱熹謂：龜山倡道東南，士之游其門者甚眾，然潛思力行、任重詣極如仲素，一人而已。紹興中卒，學者稱之曰豫章先生，淳祐閒諡文質。,GJTS-XXD,古今圖書集成·學行典,223
任道,嘗以黃庭堅之稱濂溪周茂叔胸中灑落，如光風霽月，為善形容有道者氣象，嘗諷誦之，而顧謂學者存此於胸中，庶幾遇事廓然，而義理少進矣。其語《中庸》曰：聖門之傳是書，其所以開悟後學無遺策矣。然所謂喜怒哀樂未發謂之中者，又一篇之指要也。若徒記誦而已，則亦奚以為哉。,GJTS-XXD,古今圖書集成·學行典,126
任道,二十七年丁丑，先生六十五歲，子信甫及友直同登王十朋榜進士，是年，有六月二十六日，答朱文公書，言涵養存養之事。二十八年戊寅，先生六十六歲。朱文公來見先生於延平，是年，有七月十七日，與文公書《春秋論語答問》七條，有冬至前二日，與文公書《春秋論語答問》十一條，有十一月十三日與文公書，答孟子放心夜氣之說。二十九年己卯，先生六十七歲，是年，有六月二十二日，長至後三日，與朱文公兩書。三十年庚辰，先生年六十八歲，文公來見先生於延平。是年，有五月八日，與文公書三則，七月後，八則。三十一年辛巳，先生六十九歲。是年，有上元日與文公書，二月二十四日，《答問》五條，五月二十六日，《答問》二條，中元後一日書，八月七日，答問五條，十月十日，書三則。三十二年壬午，先生七十歲，春文公迎謁先生於建安，遂與俱歸延平。是年，有四月二十二日，六月十一日，七月二十一日，八月九日，十月朔日，與文公書共十一則，時孝宗即位，文公以封事質正於先生。,GJTS-XXD,古今圖書集成·學行典,405
任道,孝宗隆興元年癸未，先生七十一歲，以二子更請迎養，自建安如鉛山訪外，家兄弟子昭武，遂遊武夷，而歸閩，帥汪應辰迎先生至福唐，疾作，十月十五日，卒於府治，後數日，諸子至，以喪歸。是年，有五月二十三日，六月十四日，七月十三日，與文公書時，文公將趨召問所宜言者於先生。二年甲申正月，文公來哭先生，於延平序述行狀，請閩帥汪應辰志其墓，比葬文公，來會理，宗淳祐七年丁未，賜諡文，靖元至正十九年十一月，江浙行省申據胡瑜牒，請封爵，並從祀，二十八年，贈太師，追封越國公。,GJTS-XXD,古今圖書集成·學行典,226
任道,熹上封事言：聖躬雖未有過失，而帝王之學不可以不熟講。朝政雖未有闕遺，而修攘之計不可以不早定。利害休戚雖不遍舉，而本原之地不可以不加意。陛下毓德之初，親御簡策，不過風誦文辭，吟詠情性，又頗留意於老子、釋氏之書。夫記誦詞藻，非所以探淵源而出治道；虛無寂滅，非所以貫本末而立大中。帝王之學，必先格物致知，以極夫事物之變，使義理所存，纖悉畢照，則自然意誠心正，而可以應天下之務。次言：修攘之計不時定者，講和之說誤之也。夫金人於我有不共戴天之讎，則不可和也明矣。願斷以義理之公，閉關絕約，任賢使能，立紀綱，厲風俗。數年之後，國富兵強，視吾力之強弱，觀彼釁之淺深，徐起而圖之。次言：四海利病，係斯民之休戚，斯民休戚，係守令之賢否。監司者守令之綱,GJTS-XXD,古今圖書集成·學行典,316
任道,明年夏，大旱，詔監司、郡守條具民閒利病，遂上疏言：天下之務莫大於恤民，而恤民之本，在人君正心術以立紀綱。蓋天下之紀綱不能以自立，必人主之心術公平正大，無偏黨反側之私，然後有所繫而立。君心不能以自正，必親賢臣，遠小人，講明義理之歸，閉塞私邪之路，然後乃可得而正。今宰相、臺省、師傅、賓友、諫諍之臣皆失其職，而陛下所與親密謀議者，不過一二近習之臣。上以蠱惑陛下之心志，使陛下不信先王之大道，而說於功利之卑說，不樂莊士之讜言，而安於私之鄙態。下則招集天下士大夫之嗜利無恥者，文武彙分，各入其門。所喜則陰為引援，擢寘清顯。所惡則密行訾毀，公肆擠排。交通貨賂，所盜者皆陛下之財。命卿置將，所竊者皆陛下之柄。陛下所謂宰相、師傅、賓友、諫諍之臣，或反出其門牆，承望其風旨；其幸能自立者，亦不過齪齪自守，而未嘗敢一言以斥之；其甚畏公論者，乃能略警逐其徒黨之一二，既不能深有所傷，而終亦不敢正言以擣其囊橐窟穴之所在。,GJTS-XXD,古今圖書集成·學行典,399
任道,徒使版曹經費闕乏日甚，督促日峻，以至廢去祖宗以來破分良法，而必以十分登足為限；以為未足，則又造為比較監司、郡守殿最之法，以誘脅之。於是中外承風，競為苛急，此民力之所以重困也。諸將之求進也，必先掊剋士卒，以殖私利，然後以此自結於陛下之私人，而蘄以姓名達於陛下之貴將。貴將得其姓名，即以付之軍中，使自什伍以上節次保明，稱其材武堪任將帥，然後具奏牘而言之陛下之前。陛下但見等級推先，案牘具備，則誠以為公薦而可以得人矣，而豈知其論價輸錢，已若晚唐之債帥哉。夫將者，三軍之司命，而其選置之方乖刺如此，則彼智勇材略之人，孰肯抑心下首於宦官、宮妾之門，而陛下之所得以為將帥者，皆庸夫走卒，而猶望其修明軍政，激勸士卒，以彊國勢，豈不誤哉。凡此六事，皆不可緩，而本在於陛下之一心。,GJTS-XXD,古今圖書集成·學行典,331
任道,而四方之人，但見陛下亟欲大治宮室，速得成就，一旦翩然委而去之，以就安便，六軍萬民之心將有扼腕不平者矣。前鑑未遠，甚可懼也。又聞太上皇后懼忤太上皇帝聖意，不欲其聞太上之稱，又不欲其聞內禪之說，此又慮之過者。殊不知若但如此，而不為宛轉方便，則父子之閒，上怨怒而下憂恐，將何時而已。父子大倫，三綱所繫，久而不圖，亦將有借其名以造謗生事者，此又臣之所大懼也。願陛下明詔大臣，首罷修葺東宮之役，而以其工料回就慈福、重華之閒，草創寢殿一二十閒，使粗可居。若夫過宮之計，則臣又願陛下下詔自責，減省輿衛，入宮之後，暫變服色，如唐肅宗之改服紫袍、執控馬前者，以伸負罪引慝之誠，則太上皇帝雖有忿怒之情，亦且霍然消散，而歡意浹洽矣。至若朝廷之紀綱，則臣又願陛下深詔左右，勿預朝政。其實有勳庸而所得褒賞未愜眾論者，亦詔大臣公議其事，稽考令典，厚報其勞。而凡號令之弛張，人才之進退，則一委之二三大臣，使之反覆較量，勿循己見，酌取公論，奏而行之。,GJTS-XXD,古今圖書集成·學行典,409
任道,法所當禁。縱有贏資，是所謂羨餘也。獻之自下而詔止之，今則止而求之，乃自上焉。不奪不饜，其弊有不可勝言者。願侍郎自請於朝，姑歸貳卿之班，主大農經費，以佐國家。如此，則士孰不願出侍郎之門。不然，某誠不敢玷侍郎知人之鑒。以薦者兩有審察之命，清之竟不見丞相，詣吏部銓，得知宜黃縣。茂良入為參知政事，與丞相周必大薦清之於孝宗。召入對，首論：民困兵驕，大臣退託，小臣苟媮。願陛下廣覽兼聽，并謀合智，清明安定，提要挈綱而力行之。古今未有俗不可變、弊不可革者，變而通之，亦在陛下方寸之閒耳。又言用人四事：一曰辨賢否。謂道義之臣，大者可當經綸，小者可為儀刑。功名之士，大者可使臨政，小者可使立事。至於專謀富貴利達而已者下也。二曰正名實。今百有司職守不明，非曠其官，則失之侵偪。願詔史官考究設官之本意，各指其合主何事，制旨親定，載之命書，依開寶中差諸州通判故事，使人人曉然知之而行賞罰焉。三曰使材能。謂軍旅必武臣，錢穀必能吏，必臨之以忠信不欺之士，使兩人者皆得以效其所長。四曰聽換授。,GJTS-XXD,古今圖書集成·學行典,432
任道,謂宜深察此理，使吾胸中了然無纖介之惑，然後明詔中外，公行賞罰，以快軍民之憤，則人心悅，士氣充，而敵不難卻矣。繼今以往，益堅此志，誓不言和，專務自強，雖折不撓，使此心純一，貫徹上下，則遲以歲月，亦何功之不濟哉。疏入，不報。久之，劉珙薦於上，除知撫州，未上，改嚴州。時宰相虞允文以恢復自任，然所以求者類非其道，意栻素論當與己合，數遣人致殷勤，栻不答。入奏，首言：先王所以建事立功無不如志者，以其胸中之誠有以感格天人之心，而與之無閒也。今規畫雖勞，而事功不立，陛下誠深察之日用之閒，念慮云為之際，亦有私意之發以害吾之誠者乎。有則克而去之，使吾中扃洞然無所閒雜，則見義必精，守義必固，而天人之應將不待求而得矣。夫欲復中原之地，先有以得中原之心，欲得中原之心,GJTS-XXD,古今圖書集成·學行典,324
任道,然後修德立政，用賢養民，選將帥，練甲兵，通內修外攘、進戰退守以為一事，且必治其實而不為虛文，則必勝之形隱然可見，雖有淺陋畏怯之人，亦且奮躍而爭先矣。上為歎息褒諭，以為前始未聞此論也。其後因賜對反復前說，上益嘉歎，面諭：當以卿為講官，冀時得晤語也。會史正志為發運使，名為均輸，實盡奪州縣財賦，遠近騷然，士大夫爭言其害，栻亦以為言。上曰：正志謂但取之諸郡，非取之於民也。栻曰：今日州郡財賦大抵無餘，若取之不已，而經用有闕，不過巧為名色以取之於民耳。上瞿然曰：如卿之言，是朕假手於發運使以病吾民也。旋閱其實，果如栻言，即詔罷之。兼侍講，除左司員外郎。講《詩葛覃》，進說：治生於敬畏，亂起於驕淫。使為國者每念稼穡之勞，而其后妃不忘織紝之事，則心不存者寡矣。因上陳祖宗自家刑國之懿，下斥今日興利擾民之害。上歎曰：此王安石所謂人言不足恤者，所以為誤國也。知閤門事張說除簽書樞密院事，栻夜草疏極諫其不可，旦詣朝堂，質責宰相虞允文曰：宦官執政，自京、黼始，近習執政，自相公始。允文慚憤不堪。,GJTS-XXD,古今圖書集成·學行典,437
任道,栻復奏：文武誠不可偏，然今欲右武以均二柄，而所用乃得如此人，非惟不足以服文吏之心，正恐反激武臣之怒。孝宗感悟，命得中寢。然宰相實陰附說，明年出栻知袁州，申說前命，中外諠譁，說竟以謫死。栻在朝未期年，而召對至六七，所言大抵皆修身務學，畏天恤民，抑僥倖，屏讒諛，於是宰相益憚之，而近習尢不悅。退而家居累年，孝宗念之，詔除舊職，知靜江府，經略安撫廣南西路。所部荒殘多盜，栻至，簡州兵，汰冗補闕，籍諸州黥卒伉健者為效用，日習月按，申嚴保伍法。諭溪峒酋豪弭怨睦鄰，毋相殺掠，於是群蠻帖服。朝廷買馬橫山，歲久弊滋，邊氓告病，而馬不時至。栻究其利病六十餘條，奏革之，諸蠻感悅，爭以善馬至。孝宗聞栻治行，詔特進秩，直寶文閣，因任。尋除祕閣修撰、荊湖北路轉運副使。改知江陵府，安撫本路。一日去貪吏十四人。湖北多盜，府縣往往縱釋以病其良民，栻首劾大吏之縱賊者，捕斬姦民之舍賊者，令其黨得相捕告以除罪，群盜皆遁去。,GJTS-XXD,古今圖書集成·學行典,396
任道,郡瀕邊屯，主將與帥守每不相下，栻以禮遇諸將，得其驩心，又加恤士伍，勉以忠義，隊長有功輒補官，士咸感奮。並淮姦民出塞為盜者，捕得數人，有北方亡奴亦在盜中。栻曰：朝廷未能正名討敵，無使疆場之事其曲在我。命斬之以徇於境，而縛其亡奴歸之。北人歎曰：南朝有人。信陽守劉大辨怙勢希賞，廣招流民，而奪見戶熟田以與之。栻劾大辨詐諼，所招流民不滿百，而虛增其數十倍，請論其罪，不報。章累上，大辨易他郡，栻自以不得其職求去，詔以右文殿修撰提舉武夷山沖佑觀。病且死，猶手疏勸上親君子遠小人，信任防一己之偏，好惡公天下之理。天下傳誦之。栻有公輔之望，卒時年四十有八。,GJTS-XXD,古今圖書集成·學行典,271
任道,其教盡去學規，直指人心，本然至善，坦然明白簡易，使人從此培養自然，日充日著，與人言多就血脈上轉移，故多感悟興起。教人讀書，務求血脈，無滯文義，長於知人。聽言觀色，直得其心術之微。亦有相去千里聞其概而得其為人者，聞人學有進退者，迎而得之，目睫之閒每詣城府。寓寺觀講說，父老扶杖觀聽，弟子率數百人，至無所容，莫不感動其道，真所謂愚夫愚婦與知能行者。然門人彭世昌為結精舍於貴溪之應天山，九淵樂之，以山形如象，題曰象山。學者遂稱為象山先生。弟子益眾，結茆遍山谷中，相觀而化善心，自興容體。自莊雍雍于于有三代氣象，嘗曰：顏子問仁之後，孔子許多事業俱分付顏子矣。曾子雖傳其脈，至孟子而一光。然所分付顏子事業，亦竟不傳矣。又謂韓子云：軻之死，不得其傳，固不敢誣。後世無賢直，是至本朝，濂洛諸公始得千載不傳之學，然草創未甚光明，今日不令大段光明，更治何事？又曰：孟子之道至某而一光，其辨老釋之學，直究根柢，甚精以嚴。嘗以公私義利斷儒釋，謂儒者雖至於無聲無臭，亦主於經世釋氏。雖盡未來而普度之，亦主於出世。惟經世故為義，為公惟出世，故為利為私。登乾道八年進士,GJTS-XXD,古今圖書集成·學行典,470
任道,城屹然無虞。舒人德之，相謂曰：不殘于寇，不蹈于水，生汝者黃父也。制置李玨辟為參議官，再辭不受。既而朝命與徐僑兩易和州，且令先赴制府稟議，榦即日解印趨制府。和州人日望其來，曰：是嘗檄至吾郡鞫死囚、感夢於井中者，庶能直吾屈乎。先是，榦移書玨曰：丞相誅韓之後，懲意外之變，專用左右親信之人，往往得罪于天下公議。世之君子遂從而歸咎于丞相，丞相不堪其咎，斷然逐去之，而左右親信者其用愈專矣。平居無事，紀綱紊亂，不過州縣之閒，百姓受禍。至于軍政不修，邊備廢弛，皆此曹為之，若今大敵在境，更不改圖，大事去矣。今日之急，莫大於此。又曰：今日之計，莫若用兩淮之人，食兩淮之粟，守兩淮之地。然其策當先明保伍，保伍既明,GJTS-XXD,古今圖書集成·學行典,298
任道,榦遂歸里，弟子日盛，巴蜀、江、湖之士皆來，編禮著書，日不暇給，夜與之講論經理，亹亹不倦，借鄰寺以處之，朝夕往來，質疑請益如熹時。俄命知潮州，辭不行，差主管亳州明道宮，踰月遂乞致仕，詔許之，特授承議郎。既沒後數年，以門人請諡，又特贈朝奉郎，與一子下州文學，諡文肅。有《經解》、文集行于世。,GJTS-XXD,古今圖書集成·學行典,143
任道,初至，即按部劾吏之貪縱者十餘人，胥吏為民害者，大黥小逐百餘人，釋獄之濫繫者二百餘人，弛負錢一十餘萬緡。夏大旱，道傳應詔言楮幣之換，官民如讎；鈔法之行，商賈疑怨；賦歛增加，軍將推剝，皆切中時病。遂條上荒政，朝廷多從之。與漕臣真德秀振饑，道傳分池、宣、徽三州，窮冬行風雪中，雖深村窮谷必至，賴以全活者甚眾。攝宣州守，行朱熹社倉法，上饒、新安、南康諸郡翕然應命，人蒙其利。廣德守魏峴劾教官林庠委堂試而任荒政，挾漕臣以凌郡守，且言真德秀輕視朝廷，自專掠美，乞遠之。道傳上疏力辨，峴坐免。會胡矩為吏部侍郎，薦道傳自代。引疾乞去,GJTS-XXD,古今圖書集成·學行典,258
任道,憂之，且白郡委官體訪。俄夢有人拜于庭，示以傷痕在脅。翊日，委官上其事，果然。郡守以倉廩虛，籍倉吏二十餘家，命洽鞫之，洽廉之為都吏所賣。都吏者，州之巨蠹也，嘗干于倉不獲，故以此中之。洽度守意銳未可嬰，姑繫之，而密令計倉庾所入以白守曰：君之籍二十餘家者，以胥吏也。今校數歲之中所入，已豐于昔，由是觀之，胥吏妄矣。君必不忍受胥吏之妄，而籍無罪之家也。若以罪胥吏，過乃可免。守悟，為罷都吏，而免所籍之家。知永新縣。一日謁告，聞獄中榜笞聲，蓋獄吏受財，乘閒訊囚使誣服也。洽大怒，亟執付獄，明日以上于郡，黥之。湖南酅寇作亂，與縣接壤，民大恐。洽單車以往，邑佐、寓士交諫，弗聽。至則寇未嘗至，乃延見隅官，訪利害而犒之，因行安福境上，結約土豪，得其懽心。未幾，南安舒寇將犯境，聞有備，乃去。以江東提舉常平薦，通判池州。獄有張德修者，誤蹴人以死，獄吏誣以故殺，洽訊而疑之，請再鞫，守不聽。,GJTS-XXD,古今圖書集成·學行典,385
任道,會提點常平袁甫至，時方大旱，禱不應，洽言干甫曰：漢、晉以來，濫刑而致旱，伸冤而得雨，載於方冊可攷也。今天大旱，焉知非由德修事乎。甫為閱款狀于獄，德修遂從徒罪。復白郡請蠲征稅，寬催科，以召和氣，守為寬稅。三日果大雨，民甚悅。洽數以病請祠，至是主管建昌仙都觀，以慶壽恩賜緋衣、銀魚。時袁甫提點江東刑獄，甫以白鹿書院廢弛，招洽為長。洽曰：嘻，是先師之跡也，其可辭。至則選好學之士日與講說，而汰其不率教者。凡養士之田乾沒于豪右者復之。學興，即謝病去。端平初，大臣多薦洽，召赴都堂審察，洽以疾不赴，乃除祕書郎，尋遷著作佐郎。度正、葉味道在經幄，帝數問張洽何時可到，將以說書待洽，洽固辭，遂除直祕閣，主管建康崇禧觀。嘉熙元年，以疾乞致仕，十月卒，年七十七。洽自少用力於敬，故以主一名齋。平居不異常人，至義所當為，則勇不可奪。居閒不言朝廷事，或因災異變故，輒顰蹙不樂，及聞一君子進用，士大夫直言朝廷得失，則喜見顏色。,GJTS-XXD,古今圖書集成·學行典,401
任道,所交皆名士，如呂祖儉、黃榦、趙崇憲、蔡淵、吳必大、輔廣、李道傳、李燔、葉味道、李閎祖、李方子、柴中行、真德秀、魏了翁、李、趙汝、陳貴誼、杜孝嚴、度正、張嗣古，皆敬慕之。卒後一日，有旨除直寶章閣。所著書有《春秋集註》、《春秋集傳》、《左氏蒙求》、《續通鑑長編事略》、《歷代郡縣地理沿革表》、文集。子、檉，賜同進士出身。,GJTS-XXD,古今圖書集成·學行典,158
任道,腳為流血，無幾微見言面。至舂陵，遠近來學者日眾，州士子莫不趨席下以聽講說。有名士挾才簡傲、非笑前修者，亦心服謁拜，執弟子禮甚恭。人為之語曰：初不敬，今納命。愛元定者謂宜謝生徒，元定曰：彼以學來，何忍拒之。若有禍患，亦非閉門塞竇所能避也。貽書訓諸子曰：獨行不愧影，獨寢不愧衾，勿以吾得罪故遂懈。一日，謂沈曰：可謝客，吾欲安靜，以還造化舊物。閱三日卒。胄既誅，贈迪功郎，賜諡文節。元定於書無所不讀，於事無所不究。義理洞見大原，下至圖書、禮樂、制度，無不精妙。古書奇辭奧義，人所不能曉者，一過目輒解。熹嘗曰：人讀易書難，季通讀難書易。熹疏釋《四書》及為《易》、《詩傳》、《通鑑綱目》，皆與元定往復參訂。《啟蒙》一書，則屬元定起槁。嘗曰：造化微妙，惟深於理者能識之，吾與季通言而不厭也。及葬，以文誄之曰：精詣之識，卓絕之才，不可屈之志，不可窮之辯，不復可得而見矣。學者尊之曰西山先生。其平生問學，多寓於熹書集中。,GJTS-XXD,古今圖書集成·學行典,402
任道,又言：冑自知不為清議所貸，至誠憂國之士則名以好異，於是忠良之士斥，而正論不聞，正心誠意之學則誣以好名，於是偽學之論興，而正道不行。今日改弦更張，正當褒崇名節，明示好尚。召試學士院，改祕書省正字兼檢討玉牒。二年，遷祕書郎。又對，言暴風、雨雹、熒惑、蝻蝗之變，皆贓吏所致。尋兼沂王府教授、學士院權直。三年，遷祕書郎。入對，乞開公道，窒旁蹊，以抑小人道長之漸；選良牧，勵戰士，以扼群盜方張之銳。四年，選著作佐郎。同列相忌讒之，德秀恬不與較。宰相將用德秀，會言官之，德秀力辭。兼禮部郎，上疏言：金有必亡之勢，亦可為中國憂。蓋金亡則上恬下嬉，憂不在敵而在我，多事之端恐自此始。五年，遷軍器少監，升權直。,GJTS-XXD,古今圖書集成·學行典,296
任道,豈如及今大修墾田之政，專為一司以領之，數年之後，積儲充實，邊民父子爭欲自保，因其什伍，勒以兵法，不待糧饟，皆為精兵。又言邊防要事。時史彌遠方以爵祿縻天下士，德秀慨然謂劉爚曰：吾徒須急引去，使廟堂知世亦有不肯為從官之人。遂力請去，出為祕閣修撰、江東轉運副使。山東盜起，朝廷猶與金通聘，德秀朝辭，奏：國恥不可忘，鄰盜不可輕，幸安之謀不可恃，導諛之言不可聽，至公之論不可忽。寧宗曰：卿力有餘，到江東日為朕樽節財計，以助邊用。江東旱蝗，廣德、大平為甚，德秀遂與留守、憲司分所部九郡大講荒政，而自領廣德、太平。親至廣德，與太守魏峴同以便宜發廩，使教授林庠賑給，竣事而還。百姓數千人送之郊外，指道傍叢塚泣曰：此皆往歲餓死者。微公，我輩已相隨入此矣。索毀太平州私創之大斛。新徽州守林琰無廉聲，寧國守張忠恕規匿賑濟米，皆劾之，而以李道傳攝徽。,GJTS-XXD,古今圖書集成·學行典,363
任道,了翁乃言：國家紀綱不立，國是不定，風俗苟偷，邊備廢弛，財用凋耗，人才衰弱，而道路籍籍，皆謂將有北伐之舉，人情恟恟，憂疑錯出。金地廣勢強，未可卒圖，求其在我，未見可以勝人之實。盍亦急于內修，姑逭外攘。不然，舉天下而試於一擲，宗社存亡係焉，不可忽也。策出，眾大驚。改祕書省正字。御史徐柟即劾了翁對策狂妄，獨胄持不可而止。明年，遷校書郎，以親老乞補外，乃知嘉定府。行次江陵，蜀大將吳曦以四川叛，了翁策其必敗。又明年，曦誅，蜀平，了翁奉親還里。胄亦以誤國誅。朝廷收召諸賢，了翁預焉。會史彌遠入相專國事，了翁察其所為，力辭召命。丁生父憂，解官心喪，築室白鶴山下，以所聞於輔廣、李燔者開門授徒，士爭負笈從之。由是蜀人盡知義理之學。差知漢州。漢號為繁劇，了翁以化善俗為治。首蠲積逋二十餘萬,GJTS-XXD,古今圖書集成·學行典,337
任道,除科抑賣酒之弊，嚴戶婚交訐之禁，復為文諭以厚倫止訟，其民敬奉條教不敢犯。會境內橋壞，民有壓死者，部使者以聞，詔降官一秩、主管建寧府武夷山沖佑觀。未數月，復元官、知眉州。眉雖為文物之邦，然其俗習法令，持史短長，故號難治。聞了翁至，爭試以事。乃尊禮耆耇，簡拔俊秀，朔望詣學宮，親為講說，誘掖指授，行鄉飲酒禮以示教化，增貢士員以振文風。復蟆頤堰，築江鄉館，利民之事，知無不為。士論大服，俗為之變，治行彰聞。嘉定四年，擢潼川路提點刑獄公事。八年，兼提舉常平等事，遷轉運判官。戢吏姦，詢民瘼，舉刺不避權右，風采肅然。上疏乞與周惇頤、張載、程顥、程頤錫爵定諡，示學者趨向，朝論韙之，如其請。遂寧闕守，了翁行郡事。即具奏乞修城郭備不虞，廷議靳其費，了翁增埤浚隍，如待敵至者。,GJTS-XXD,古今圖書集成·學行典,330
任道,名物、星曆、兵刑、食貨、水利之類，無所不講，而慨然以道為己任。嘗語人曰：綱常不可一日而亡於天下，苟在上者無以任之，則在下之任也。凡喪祭娶嫁，必徵於禮，以倡其鄉人，學者寖盛。家貧躬耕，粟熟則食，粟不熟則食糠覈菜茹，處之泰然，謳誦之聲聞戶外如金石。財有餘，即以分諸族人及諸生之貧者。人有所遺，一毫弗義，弗受也。樞嘗被召入京師，以其雪齋居衡，命守者館之，衡拒不受。庭有果熟爛墮地，童子過之，亦不睨視而去，其家人化之如此。甲寅，世祖出王秦中，以姚樞為勸農使，教民植。又思所以化秦人，乃召衡為京兆提學。秦人新脫於兵，欲學無師，聞衡來，人人莫不喜幸來學。郡縣皆建學校，民大化之。世祖南征，乃還懷，學者攀留之不得，從送之臨潼而歸。中統元年，世祖即皇帝位，召至京師。時王文統以言利進為平章政事，衡、樞輩入侍，言治亂休戚，必以義為本。文統患之。,GJTS-XXD,古今圖書集成·學行典,363
任道,必行漢法乃可長久。故後魏、遼、金歷年最多，他不能者，皆亂亡相繼，史冊具載，昭然可考。使國家而居朔漠，則無事論此也。今日之治，非此奚宜。夫陸行宜車，水行宜舟，反之則不能行；幽燕食寒，蜀漢食熱，反之則必有變。以是論之，國家之當行漢法無疑也。然萬世國俗，累朝勳舊，一旦驅之下從臣僕之謀，改就亡國之俗，其勢有甚難者。切嘗思之，寒之與暑，固為不同。然寒之變暑也，始於微溫，溫而熱，熱而暑，積百有八十二日而寒始盡。暑之變寒，其勢亦然，是亦積之之驗也。苟能漸之摩之，待以歲月，心堅而確，事易而常，未有不可變者。此在陛下尊信而堅守之,GJTS-XXD,古今圖書集成·學行典,258
任道,況夫姦邪佞倖，醜正而惡直，肆為詆毀，多方以陷之，將見罪戾之不免，又可望其庶事得其正，而天下被其澤耶。自古及今，端人雅士所以重於進而輕於退者，蓋以此耳。大禹聖人，聞善即拜，益猶戒之以任賢勿貳，去邪勿疑，後世人主宜如何也。此任賢之難也。奸邪之人，其為心也險，其用術也巧。惟險也，故千態萬狀而人莫能知；惟巧也，故千蹊萬徑而人莫能禦。其諂似恭，其訐似直，其欺似可信，其佞似可近。務以窺人君之喜怒而迎合之，竊其勢以立己之威，濟其欲以結主之愛。愛隆於上，威擅於下，大臣不敢議，近親不敢言，毒被天下而上莫之知，至是而求去之,GJTS-XXD,古今圖書集成·學行典,254
任道,亦已難矣。雖然，此特人主之不悟者也，猶有說焉。如宇文士及之佞，太宗灼見其情而不能斥；李林甫賢嫉能，明皇洞見其奸而不能退。邪之惑人，有如此者，可不畏哉。夫上以誠愛下，則下以忠報上，感應之理然也。然考之往昔，有不可以常情論者。禹抑洪水以救民，啟又能敬承繼禹之道，其澤深矣，然一傳而太康失道，則萬姓仇怨而去者，何邪。漢高帝起布衣，天下景從，滎陽之難，紀信至捐生以赴急，則人心之歸可見矣。及天下已定，而沙中有謀反者，又何邪。竊嘗思之，民之戴君，本於天命，初無不順之心，特由使之失望，使之不平，然後怨怒生焉。禹、啟愛民如赤子，而太康逸豫以滅德，是以失望；漢高以寬仁得天下，及其已定，乃以愛憎行誅賞，是以不平。古今人君，凡有恩澤於民，而民怨且怒者，皆類此也。夫人君有位之初，既出美言而告天下矣，既而實不能副，故怨生焉。等人臣耳，無大相遠，人君特以己之私而厚一人，則其薄者已疾之矣，況於薄有功而厚有罪，人得不怒於心邪。必如古者《大學》之道，以修身為本，一言一動。舉可以為天下之法，一賞一罰，舉可以合天下之公，則億兆之心，將不求而自得，又豈有失望不平之累哉。,GJTS-XXD,古今圖書集成·學行典,471
任道,三代而下，稱盛治者，無如漢之文、景，然考之當時，天象數變，山崩地震，未易遽數，是將小則有水旱之災，大則有亂亡之應，非徒然而已也。而文、景克承天心，一以養民為務，今年勸農桑，明年減田租，懇愛如此，宜其民心得而和氣應也。臣竊見前年秋孛出西方，彗出東方，去年冬彗見東方，復見西方。議者謂當除舊布新，以應天變。臣以為曷若直法文、景之恭儉愛民，為理明義正而可信也。天之樹君，本為下民。故孟子謂民為重，君為輕，《書》亦曰天視自我民視，天聽自我民聽。以是論之，則天之道恆在於下，恆在於不足也。君人者，不求之下而求之高，不求之不足而求之有餘，斯其所以召天變也。其變已生，其象已著，乖戾之幾已萌，猶且因仍故習，抑其下而損其不足，謂之順天,GJTS-XXD,古今圖書集成·學行典,309
任道,皇太子為請於帝，以子師可為懷孟路總管以養之，且使東宮官來諭衡曰：公毋以道不行為憂也，公安則道行有時矣，其善藥自愛。十八年，衡病革，家人祠，衡曰：吾一日未死，寧不有事於祖考。扶而起，奠獻如儀。既撤，家人餕，怡怡如也。已而卒，年七十三。是日，大雷電，風拔木。懷人無貴賤少長，皆哭於門。四方學士聞訃，皆聚哭。有數千里來祭哭墓下者。衡善教，其言煦煦，雖與童子語，如恐傷之。故所至，無貴賤賢不肖皆樂從之，隨其才昏明大小，皆有所得，可以為世用。所去，人皆哭泣，不忍舍，服念其教如金科玉條，終身不敢忘。或未嘗及門，傳其緒餘，而折節力行為名世者，往往有之。聽其言，雖武人俗士、異端之徒，無不感悟者。丞相安童一見衡，語同列曰：若輩自謂不相上下，蓋十百與千萬也。翰林承旨王磐氣概一世，少所與可，獨見衡曰：先生，神明也。大德二年，贈榮祿大夫、司徒，諡文正。至大二年，加正學垂憲佐運功臣、太傅、開府儀同三司，封魏國公。皇慶二年，詔從祀孔子廟庭。延祐初，又詔立書院京兆以祀衡，給由奉祠事，名魯齋書院。魯，衡居魏時所署齋名也。,GJTS-XXD,古今圖書集成·學行典,449
任道,成化二年，進士第一，策對萬言中，引程正公言人主一日之閒，接賢士大夫之時多親宦官，宮妾之時少執政，欲節去下句，公不從，為翰林修撰。會南陽起復，公詣私第言：不可復上疏，歷陳古今起復非是。且曰：如其不然，必準富弼故事，終喪劉珙故事。言事反復數千言，謫副提舉、福建市舶，自是臺省少起復者。明年召復官，改南京，尋辭疾歸，閉門授徒，日以註經為業，垂十年卒。知公者謂公有滂沛之文，奇偉之節，果敢之氣，至其心所欲為而力所未逮，未必盡知也。公嗜學好古，篤志力行，避惡若涅，聞善若驚。嘗欲倣古置義田贍族人，或助之堂食錢，謝弗受，或衣之衣行。遇乞人死於途，解衣覆之去。客晨至留飯，其妻語子瓶粟罄，倩之旁舍，比舉火，日已近午，公不為意，結茅棲息，取給隴畝，往來供樵牧，若無意於世者興至為文，一發感慨之意，而人亦莫之知也。白沙稱公才大不可及，其志青天白日云。,GJTS-XXD,古今圖書集成·學行典,366
任道,宋高宗重道莫大於崇儒，崇儒莫先於優爵，此皆天理所當，然質之人情而允稱也，故龍圖閣學士左朝請大夫賜紫金魚袋，食邑三千六百戶，實封五百戶，楊時言正而行端，德閎而學粹，趨蹡禮樂之場，超卓傳註之表，群經獨得其趣，諸子莫遁其情，羅網百家，馳騁千古，辨邪說以正人心，推聖學以明大義，面陳疏義，扶國本於當時，註釋經書開來學於後世，顧功德之兼全，宜恩隆之特異茲，乃加贈為左太中大夫於戲內閣之，褒示模楷於玉署中台之，爵增榮寵於泉原。,GJTS-XXD,古今圖書集成·學行典,207
任道,同前朕惟孟氏以來，千有餘歲，不有先覺，孰任其承，故伊陽伯程頤本諸躬行，動有師法謂初學入德始乎，致知格物謂隨時從道在乎，觀象玩辭遺書，雖見於表章，異數尚稽於封冊胙之，大國庸示褒崇於戲規矩，準繩庶有存於矜式，人龍黼黻匪徒侈於儀，章懋相人文以對休命。,GJTS-XXD,古今圖書集成·學行典,122
任道,傳曰：道待人而後行，當宋運中否假饒，世無先生則無朱子矣，無朱子則周程以後所傳之要，堯舜以來相承之，緒必至中絕，其所關係豈細，故哉是以尚友古人者，不徒論其世而必表其地也。謹按先生自五世祖來居將樂，初師程伯子於潁川，繼師叔子於洛，得道南歸以授其徒羅仲素，仲素之先豫章人也，避難來居南平，後徙於沙，仲素於楊門獨能任重詣極，以所得河洛之學，授其同邑李愿中，而朱子淵源實於是焉，出是三先生者，皆劍產也，而朱子亦生劍之屬邑尤溪，夫以一郡之狹，四邑之小，二三百里之近，百年之中乃有四賢並出於一時，上承下啟以延千萬年道學之脈，其地蓋視東周之鄒魯也，昔孔子生於魯，當成周之既東乃欲興其道於東方，蓋謂魯也，然而竟不得如所志，惟以斯道傳其徒，曾參以傳聖孫，伋伋傳於鄒孟軻氏，後世稱斯文之宗，必曰：孔孟稱文憲之邦，則歸鄒魯。,GJTS-XXD,古今圖書集成·學行典,350
任道,此古人授受心法也，世之溺口耳之學，何足以窺其微哉，公之修三禮，自一家至邦國王朝，大綱小紀悉以屬之，門人黃氏且曰：如用之固當盡天地之變，酌古今之宜，而又通乎南北風氣，損文就質以求其中可也。使公之志克遂有王者，作必來取法矣，嗚呼。古人為治之大經大法，平居既非素習，一旦臨事惟小功近利是視生民何日而蒙至治之澤乎，秦人絕學之後，六經無完書文公四書方為世大用，此非世運方興之一機乎，誠能於此推原羲軒以來之，統大明夫子祖述憲章之志，上自辟雍下達庠序，祀典教法一惟我文公之訓，是式古人全體大用之學復行於天下，其不自此始乎。,GJTS-XXD,古今圖書集成·學行典,254
任道,方員外郎來守，建寧因喜而力贊其成，又明年監察御史餘姚魏君，瀚按治過之益加歎賞，且戒工亟完之，不旬月而工告畢，至若經營于始，則胡君之功居多也，胡君馳書來京，屬時為記，竊惟建之考亭，猶魯之闕里也，孔子生于陬邑，及長始徙闕里，後世致瞻仰者，惟以闕里稱焉，先生生于尤溪，晚乃定居考亭，則考亭之關繫亦重矣，今諸君協心于考亭書院之興復者，豈非以先生得孔氏道學之正傳，為萬世所宗仰，而此其肇跡之地，所當崇重而勿廢耶，能勿廢之以復乎，舊觀則先生道德之容儼乎，如在其上者，猶可想見也，繼自今遊處于是者，尚當起敬慕學其學，心其心，循其軌，範以進于孔孟之門牆，庶幾修己者，有其序治人者，有所本而道德之成，功業之建可期矣，夫如是，然後無負于先生繼往開來之教也，詩曰高山仰止景行行。止其斯之謂與。,GJTS-XXD,古今圖書集成·學行典,335
任道,汪應蛟吾婺有紫陽書院，自泰和魯侯始記之者，東郭鄒先生也，越八十餘年，棟宇摧頹。溫陵馮侯慨然議重修焉，不期月而落成，侯謂不佞蛟，宜有言以告邑人，士蛟不敢辭，夫道之流行于宇宙，非天不啟，非人不寄，若孟氏歷敘見知聞知，可睹已。堯舜之道至孔子而極盛，然匹夫而任道統非孔子意也，君師權分政與教異世，安得善治，必有聖人在天子位，政教合一，然後承堯舜，而孔子之心始慰，顧昌期愈遠則聞見愈隔，聞見愈隔則契合愈難。不有命世真儒宣暢綿延其閒，孰為引一線于未墜，以俟聖作于將來哉。秦火而後漢儒株守訓詁，董揚王韓僅能言其意，至程朱崛起，乃蒐輯微言，究晰奧義必以聖人之道為己任，其學以正心誠意為本，以居敬窮理為要，以反躬力踐為實，惜乎。,GJTS-XXD,古今圖書集成·學行典,305
志道,看呂與叔論選舉狀：立士規，以養德厲行；更學制，以量才進藝；定貢法，以取賢斂才；立試法，以試用養才；立辟法，以興能備用；立舉法，以覆實得人；立考法，以責任考功。先生曰：其論甚高。使其不死，必有可用。,GJTS-XXD,古今圖書集成·學行典,98
志道,上蔡堯舜事業橫在胸中之說，若謂堯舜自將已做了底，事業橫在胸中，則世閒無此等小器量底堯舜。若說學者則凡聖賢，一言一行皆當潛心翫索，要識得他底蘊，自家分上一一要用，豈可不存留，在胸次耶。明道玩物喪志之說，蓋是箴《上蔡記誦博識》，而不理會道理之病，渠得此語，遂一向掃蕩直要得胸中，曠然無一毫所能，則可謂矯枉過其正矣。觀其論曾點事，遂及列子禦風以為易做，則可見也。大底明道所謂與學者，語如扶醉人，真是如此，來諭有懲創太過之說，亦正謂此吾人真不可不深自警察耳。,GJTS-XXD,古今圖書集成·學行典,225
志道,郭子和性論，與五峰相類。其言曰：目視耳聽，性也。此語非也。視明而聽聰，乃性也。箕子分明說：視曰明，聽曰聰。若以視聽為性，與僧家作用是性何異。五峰曰：好惡，性也。君子好惡以道，小人好惡以欲。君子小人者，天理人欲而已矣。蓋好善惡惡，乃性也。,GJTS-XXD,古今圖書集成·學行典,118
志道,向嘗侍之坐，見其數杯後，歌孔明出師表，誦張才叔自靖人自獻於先王義，陳了翁奏狀等，可謂豪傑之士也。讀史管見乃嶺表所作，當時並無一冊文字隨行，只是記憶，所以其間有牴牾處。,GJTS-XXD,古今圖書集成·學行典,83
志道,則誠與仁亦在其內否。曰：不可如此看。若可混併，則聖賢已自混併了。須逐句看他：言誠時，便主在實理發育流行處；言性時，便主在寂然不動處；言心時，便主在生發處。問：誠者物之終始，而命之道。曰：誠是實理，徹上徹下，只是這箇。生物都從那上做來，萬物流形天地之閒，都是那底做。五峰云：誠者命之道，中者性之道，仁者心之道。此數句說得密。如何大本處卻含糊了。以性為無善惡，天理人欲都混了，故把作同體。或問：同行語如何。曰：此卻是只就事言之。直卿曰：他既以性無善惡，何故云中者性之道。曰：他也把中做無善惡。五峰知言大抵說性未是。自胡文定胡侍郎皆說性未是。其言曰：性猶水也。善，其水之下乎；情，其水之瀾乎；欲，其水之波浪乎。乍看似亦好，細看不然。如瀾與波浪何別。渠又包了情欲在性中，所以其說如此。好惡，性也。既有好，即具善；有惡，即具惡。若只云有好惡，而善惡不定於其中，則是性中理不定也。既曰天，便有天命、天討。,GJTS-XXD,古今圖書集成·學行典,396
志道,劉安節貌溫，望之知其有容，遇人無貴賤小大一以誠，雖忤己者未嘗見，其怒色恚辭，其與人遊常引其所長，而陰覆其不及。張思叔因讀《孟子》志士不忘，在溝壑勇士不忘，喪其元始有得處，後更窮理，造微少能及之者。馬時中天資厚重，雖勇於為義，而恥以釣名居朝，凡所建明輒削其槁，故人少知者。西山真氏讀書記曰：呂希哲從安定胡先生於太學，與程先生並舍，察程先生學問淵源非他人比，首以師禮事之，由是知見日益廣大，然未嘗專主一說，不私一門務，略去枝葉，一意涵養直截徑捷以造聖人，為說書二年日夕勸，導人主以修身為本，修身以正心誠意為主，心正意誠天下自化不假，他術身不能修左右之人，且不能喻況天下乎。其行己務自省，察校量以自進益，晚年嘗言十餘年前，在楚州橋壞墮水中，時覺心動。數年前大病已稍勝前，今次疾病全不動矣。,GJTS-XXD,古今圖書集成·學行典,341
志道,其自力如此，嘗曰：攻其惡無攻人之惡，蓋日攻其惡，日夜且自檢點，絲毫不盡，則慊於心矣，豈有工夫檢點他人耶。范淳夫嘗與伊川論唐事，及為唐鑑盡用先生之意，先生謂門人曰：淳夫乃能相信如此。元祐中客有見伊川者。几案無他書，惟唐鑑一部，先生謂客曰：三代以來無此議論。劉質夫自髫齔，即事明道先生、程氏兄弟受學焉，所授有本末所知，造淵微知所止矣。孜孜焉不知其他也，天性孝，弟樂善，而不為異端所惑，故其履也安內，日加重而無交戰之病，故其行也果。劉安節天資近道，而敏於學問，嘗從當世賢而有道者游，始以致知格物發其材，沈涵熟復存心，養性久之，於是有得，常曰：堯舜之道不過孝弟，天下之理，有一無二，乃若異端，則有閒矣。尹和靖莊正仁實不欺，暗室其於聖人六經之言耳，順心得如出諸己。,GJTS-XXD,古今圖書集成·學行典,327
志道,呂和叔為人質厚剛正，以聖門事業為己任，所知信而力可及，則身遂行之，不復疑畏，故識者方之季路，潛心玩理望聖賢之致，剋期可到自身及家，自家及鄉人旁，及親戚朋友皆紀其行，而述其事。游定夫嘗問謝顯道公於外物一切放得下否。曰：實在上面做工夫，來人要富貴要他做甚，必須有用處，尋討用處，病根將來斬斷，便沒事。平生未嘗干人在，書局亦不謁政府，或勸之曰：他安能陶鑄我自有命在。馬伸時中崇寧中禁元祐，學姦人用事，出其黨為諸路學使，專糾其事。伊川之門學者無幾，雖宿素從遊，閒以趨利叛，去時中方自吏部求為西京，司法曹事銳然為親，依之計至，則因張繹求見先生辭焉，時中曰：使伸得聞道，雖死何憾，況不至於死乎。先生聞而歎，曰：此真有志者。遂引而進之，自爾出入凡三年，公暇雖風雨必一造焉，靖康初為御史，以論汪黃誤國，貶濮州監，酒死嘗曰：志士不忘在溝壑，勇士不忘喪其元，今日何時溝壑，乃吾死所也。故其臨事奮不顧身，如此又嘗曰：志在行道使吾以富貴為心，則為富貴所累，使吾以妻子為念，則為妻子所累，是道不可行也。,GJTS-XXD,古今圖書集成·學行典,438
志道,登皇祐第，不調而歸，從學數百人，召試賢良方正，未行而卒，年三十一。當時伊洛諸儒未作，景山獨能發明經蘊，著《儒志編》，曰：復者，性之宅，無妄者，誠之源。又曰：學者離性而言情，奚情之不惡。又曰：由孟氏來，道學不明，吾欲述堯舜之道，論文武之治，杜淫邪之路，闢皇極之門。旨多類此，為東嘉道學首倡，郡守楊蟠立儒志坊表之學者，稱儒志先生。,GJTS-XXD,古今圖書集成·學行典,163
志道,登進士第。元祐中為祕書省校書郎，卒。程頤謂其才器可以大受，及亡也，祭之以文曰：自予兄弟倡明道學，能使學者視倣而信從者，籲與劉絢有焉。,GJTS-XXD,古今圖書集成·學行典,66
志道,曾祖仲宣七子，而二子有名：長子源字子漸，是謂河內先生；次子洙字師魯，是謂河南先生。源生林，官至虞部員外郎。少師事程頤，嘗應舉，發策有誅元祐諸臣議，焞曰：噫，尚可以干祿乎哉。不對而出，告頤曰：焞不復應進士舉矣。頤曰：子有母在。焞歸告其母陳，母曰：吾知汝以善養，不知汝以祿養。頤聞之曰：賢哉母也。于是終身不就舉。焞之從師，與河南張繹同時，繹以高識，焞以篤行。頤既沒，焞聚徒洛中，非弔喪問疾不出戶，士大夫宗仰之。靖康初，种師道薦焞德行可備勸講，召至京師，不欲留，賜號和靖處士。,GJTS-XXD,古今圖書集成·學行典,235
志道,命講《中庸》，帝大稱善，面賜金紫。不數日，除中書舍人。是時，吏部郎謝廓然由曾覿薦，賜出身，除殿中侍御史，命從中出。光朝愕然曰：是輕臺諫、羞科目也。立封還詞頭。天子度光朝決不奉詔，改授工部侍郎，不拜，遂以集英殿修撰出知婺州。光朝老儒，素有士望。在後省未有建明，或疑之，及聞繳駮廓然，士論始服。光朝因引疾提舉興國宮，卒，年六十五。,GJTS-XXD,古今圖書集成·學行典,163
志道,時黃庭堅為參詳官，亟稱其試論。初授連州桂陽尉，進富川令，皆行其所學。端禮平，雅謹厚，不妄言笑，進退動止皆有法度，嚮慕濂洛之學，慨然以斯道自任，探索究極思，以身體之不徒為言語文字之工。年四十，表求致仕，築別墅於南山，延四方來學之士，所著有《強仕集》等書。,GJTS-XXD,古今圖書集成·學行典,126
志道,讀書過目輒成誦，為文下筆數千言，嘗閱張南軒先生《希顏錄》，豁然想其為人，往求一言可終身行之訣，南軒曰：其敬乎。用賓書諸紳，自是研精性學，以古聖賢自期。祖田百餘畝，盡遜以贍弟妹婚嫁之資用，特科奏名任橫州法曹，適守倅皆闕，用賓兼之革俗導化，脂膏不污，俸給不受。未幾，中登極榜，補文學，尋隱去。號雲山野客，時稱為白雲先生。,GJTS-XXD,古今圖書集成·學行典,158
志道,吳雄字伯英，早年客臨安，因遇蔡季通，見晦菴，受業于門。其于星緯占候孫吳兵法皆究治，是時黨禁嚴切，諸儒貶斥，伯英每為料理，其學盛行，從遊之士日眾，乃創陽坪書院，故稱陽坪先生云。,GJTS-XXD,古今圖書集成·學行典,87
志道,楊誠齋始至，即與納交。一日，誠齋假爐香以問卜，人鑑以小詩送之曰：聞爐香要決疑，決疑何以卜蓍龜。聖人自有韋編在，進退存亡豈不知。誠齋得詩歎服。常築室於州學之西，植竹萬竿，扁曰玉立齋。,GJTS-XXD,古今圖書集成·學行典,90
志道,入於密微。聞者方傾耳聽受，而其出愈真切。惰者作之，銳者抑之，拘者開之，放者約之。及門之士，著錄者千餘人，隨其材分，咸有所得。然獨不以科舉之文授人，曰：此義、利之所由分也。謙篤於孝友，有絕人之行。其處世不膠於古，不流於俗。不出里閭者四十年，四方之士，以不及門為恥，縉紳先生之過其鄉邦者，必即其家存問焉。或訪以典禮政事，謙觀其會通，而為之折衷，聞者無不厭服。大德中，熒惑入南斗句已而行，謙以為災在吳、楚，竊深憂之。是歲大侵，謙貌加瘠，或問曰：豈食不足耶。謙曰：今公私匱竭，道殣相望，吾能獨飽耶。其處心蓋如此。廉訪使劉庭直、副使趙宏偉，皆中州雅望，於謙深加推服，論薦於朝；中外名臣列其行義者，前後章數十上；而郡復以遺逸應詔；鄉闈大比，請司其文衡。皆莫能致。至其晚節，獨以身任正學之重，遠近學者，以其身之安否，為斯道之隆替焉。至元三年卒，年六十八。嘗以白雲山人自號，世稱為白雲先生。朝廷賜諡文懿。先是，何基、王柏及金履祥歿，其學猶未大顯，至謙而其道益著，故學者推原統緒，以為朱熹之世適。江浙行中書省為請於朝，建四賢書院，以奉祠事，而列於學宮。,GJTS-XXD,古今圖書集成·學行典,467
志道,櫟生三歲，祖母吳氏口授《孝經》、《論語》，輒成誦。五歲入小學，即涉獵經史。七歲通進士業。十五，鄉人皆師之。宋亡，科舉廢，櫟慨然發憤，致力於聖人之學，涵濡玩索，貫穿古今。嘗以謂有功於聖門者，莫若朱熹氏，熹沒未久，而諸家之說，往往亂其本真，乃著《四書發明》、《書傳纂疏》、《禮記集義》等書，亡慮數十萬言，凡諸儒之說，有畔於朱氏者，刊而去之；其微辭隱義，則引而伸之；而其所未備者，復為說以補其闕。於是朱熹之說大明於世。延祐初，詔以科舉取士，櫟不欲就試，有司強之，試鄉闈中選，遂不復赴禮部。教授於家，不出門戶者數十年。性孝友，尤剛正，日用之閒，動中禮法。與人交，不以勢合，不以利遷。善誘學者，諄諄不倦。臨川吳澄，嘗稱櫟有功於朱氏為多，凡江東人來受業於澄者，盡遣而歸櫟。櫟所居堂曰定宇，學者因以定宇先生稱之。元統二年卒，年八十三。揭徯斯誌其墓，乃與吳澄並稱，曰：澄居通都大邑，又數登用於朝，天下學者，四面而歸之，故其道遠而章，尊而明。櫟居萬山閒，與木石俱，而足跡未嘗出鄉里，故其學必待其書之行，天下乃能知之。及其行也，亦莫之禦，是可謂豪傑之士矣。世以為知言。,GJTS-XXD,古今圖書集成·學行典,474
志道,嘗以為去聖久遠，經籍殘闕，傳注家率多傅會，近世儒者，又各以才識求之，故議論雖多，而經旨愈晦；必積誠研精，有所悟入，然後可以窺見聖人之本真。乃揭《六經》中疑義千有餘條，以示學者。既乃盡悟失傳之旨。自言每於幽閒寂寞、顛沛流離、疾病無聊之際得之，及其久也，則豁然無不貫通。自天地定位、人物未生已前，沿而下之，凡邃古之初，萬化之原，載籍所不能具者，皆昭若發蒙，如示諸掌。然後由伏羲、神農、五帝、三王，以及春秋之末，皆若身在其閒，而目擊其事者。於是《易》、《春秋》傳注之失，《詩》、《書》未決之疑，《周禮》非聖人書之謗，凡數十年苦思而未通者，皆渙然冰釋，各就條理。故於《易》以明象為先，以因孔子之言，上求文王、周公之意為主，而其機括，則盡在《十翼》，作《十翼舉要》、《忘象辯》、《象略》、《辯同論》。於《春秋》以明書法為主，其大要則在考覈三傳，以求向上之功，而脈絡盡在《左傳》，作《三傳義例考》、《筆削本旨》。,GJTS-XXD,古今圖書集成·學行典,400
志道,省憲大臣即其家具宴為賀，使一從史先詣舍，方汲水灌園，從史至，不知其為也，使飲其馬，即應之不拒，及冠帶迎賓，從史見，有懼色，殊不為意。後累授集賢直學士、國子司業，改集賢侍讀學士，皆不赴。大德十一年，拜太子右諭德，扶病至京師，入覲東宮，書《酒誥》為獻，以朝廷時尚酒故也。尋以病力請去職，人問其故，則曰：在禮，東宮東面,GJTS-XXD,古今圖書集成·學行典,156
志道,不敢問。新有銅巖，惡少年徂伺其間，恆出鈔道，為過客患，官不能禁。長孺偽衣商人服，令蒼頭負貨以從，陰戒騶卒十人躡其後。長孺至，巖中人突出要之，長孺方遜辭以謝，騶卒俄集，皆成擒，俾盡通其黨寘於法，夜行無虞。民荷溺器糞田，偶觸軍卒衣，卒抶傷民，且碎器而去，竟不知主名。民來訴，長孺陽怒其誣，械於市，俾左右潛偵之，向抶者過焉，戟手稱快，執詣所隸，杖而償其器。群嫗聚浮屠庵，誦佛書為禳祈，一嫗失其衣，適長孺出鄉，嫗訟之。,GJTS-XXD,古今圖書集成·學行典,205
志道,父敬孫，宋太學生。初，金華王柏以朱熹之學主台之上蔡書院，敬孫與同郡楊玨、陳天瑞、車若水、黃超然、朱致中、薛松年師事之，受性理之旨。敬孫嘗著《易象占》、《尚書補遺》、《春秋類例》。仁榮承其家學，又師玨、天瑞，治《易》、《禮》、《春秋》，而工為文章。用薦者署美化書院山長。美化在處州萬山中，人鮮知學，仁榮舉行鄉飲酒禮，士俗為變。後辟江浙行省掾史，省臣皆呼先生，不以吏遇之。泰定初，召拜國子博士，遷翰林修撰，陞集賢待制。奉旨代祀嶽瀆，至會稽，以疾作，不復還朝。卒，年六十有一。其所教弟子多為名人。,GJTS-XXD,古今圖書集成·學行典,245
志道,至磁，與賊遇，賊知伯顏名士，生劫之以見賊將，誘以富貴，伯顏罵不屈，引領受刃，與妻子俱死之，年六十有四。既死，人或剖其腹，見其心數孔，曰：古稱聖人心有七竅，此非賢士乎。乃納心其腹中，覆牆而揜之。有司上其事，贈奉議大夫、僉太常禮儀院事，諡文節。太常諡議曰：以城守論之，伯顏無城守之責而死，可與江州守李黼一律；以風紀論之，伯顏無在官之責而死，可與西臺御史張桓並駕。以平生有用之學，成臨義不奪之節，乃古之所謂君子人者。時以為確論。,GJTS-XXD,古今圖書集成·學行典,211
志道,自幼篤志好學，潛心性理，以道義名節自勵。元至正初，知時不可為，隱白鶴溪上。搆小室，額曰龜巢，因以為號。授徒講學，安貧樂道。郡辟教鄉校子弟，先質後文，諸生皆循循雅飭。疾異端惑世，嘗輯聖賢格言、古今明鑒為《辨惑編》。有舉為三衢書院山長者，不就。及天下兵起，避地吳中，吳人爭延致為弟子師。久之，江南底定，始來歸，年逾七十矣。徙居芳茂山，一室蕭蕭，晏如也。有司徵修郡志，強起赴之。年益高，學行益劭。達官縉紳過郡者，必訪於其廬，應芳布衣韋帶與之抗禮。議論必關世教，切民隱，而導善之志不衰。德望隱然重於東南為文典正雅麗，詩亦溫柔蘊藉，而所自得者，理學為深。《辨惑編》，曹端所篤好也。卒年九十七。,GJTS-XXD,古今圖書集成·學行典,291
志道,生而姿稟卓絕。初就外傅，讀朱子《四書》，多所疑難，乃盡取朱子書讀之。聞九江黃澤有學行，往從之游。澤之學，以精思自悟為主。其教人，引而不發。汸一再登門，乃得《六經》疑義千餘條以歸。已，復往，留二歲，得口授六十四卦大義與學《春秋》之要。後復從臨川虞集遊，獲聞吳澄之學。乃築東山精舍，讀書著述其中。雞初鳴輒起，澄心默坐。由是造詣精深，諸經無不通貫，而尤邃於《春秋》。初以聞於黃澤者，為《春秋師說》三卷，復廣之為《春秋集傳》十五卷。因《禮記》經解有屬辭比事《春秋》教之語，乃復著《春秋屬辭》八篇。又以為學《春秋》者，必考《左傳》事實為先，杜預、陳傅良有得於此，而各有所蔽，乃復著《左氏補註》十卷。當是時，天下兵起，汸轉側干戈閒，顛沛流離，而進修之功不懈。志益虔明。太祖既定天下，詔修《元史》，徵汸預其事。書成，辭歸。未幾卒，年五十有一。學者稱東山先生。,GJTS-XXD,古今圖書集成·學行典,372
志道,正統四年成進士。方年少，忽引疾告歸。尋丁內艱，服除，終不出。杜門讀書，求聖賢之學。四方來問道者，坐席常不給。縣令劉成為築書院於虎丘山，名曰養中。四壁皆書，《先儒語錄》，又大書誠明敬義四《箴》，以示學者。平居，飯脫粟，服澣布，翛然自得。每日端坐一室，毋懈容。或勸之仕，不應。又作《勤》、《儉》、《恭》、《恕》四《箴》，以教其家，取《呂氏鄉約》表著之，以教其鄉。冠婚喪祭，悉如《朱子家禮》。族有孤嫠不能自存者周之。使全其節，歿於所，居之臥廬，學者稱臥廬先生。或請著述，曰：朱子及吳文正之言，尊信之足矣。吳與弼，其鄰郡人也，極推重之。,GJTS-XXD,古今圖書集成·學行典,264
志道,五歲好讀書，不逐群兒戲。長從蕙游，雞鳴候闢，輒灑掃設座，跪而請教。嘗語人曰：周先生躬行孝弟，學近伊、洛，吾以為師。陝州陳雲達忠信狷介，事必持敬，吾以為友。憲宗初，以歲貢生入國學，與同舍陳獻章並有盛名。會父母相繼歿，號哭徒行大雪中，遂成足疾。母嗜韭，終身不食韭。成化末，遷應州知州，課績為天下第一。弘治九年遷金華同知。居二年，致仕，卒年七十四。所著有《道學基統》、《洙泗言學錄》、《爾雅便音》、《思庵野錄》諸書。,GJTS-XXD,古今圖書集成·學行典,205
志道,登成化五年進士。知廣德州，以善政聞，賜敕旌異。遷南京禮部郎中，出為撫州知府，調知鎮遠。秩滿，省親歸。弘治初，吏部尚書王恕起瑛四川參政，久之，進右布政使，咸有善績，尤勵清節。給事、御史交章薦，大臣亦多知瑛，而瑛以母喪歸。服除，遂引年乞致仕。孝宗嘉之，詔進一階。正德中卒，年八十七。瑛始與陳獻章友，獻章之學主於靜。瑛不然之，謂學當以居敬為主，敬則心存，然後可以窮理。自《六經》之奧，以及天地萬物之廣，皆不可不窮。積累既多，則能通貫，而於道之一本，亦自得之矣，所謂求諸萬殊而後一本可得也。學者稱翠渠先生。子大謨，登進士，未仕卒。,GJTS-XXD,古今圖書集成·學行典,261
志道,年十九，學於江浦莊昶。昶深許之。成化二十年舉進士，授許州知州。月朔，會諸生於學宮，講明義利公私之辨。正穎考叔祠墓。改魏文帝廟以祠漢愍帝，不稱獻而稱愍，從昭烈所諡也。巫言龍骨出地中為禍福，寶取骨，毀於庭，杖巫而遣之。躬課農桑，倣朱子社倉，立積散法，行計口澆田法，以備凶荒。弘治七年入為戶部員外郎，歷本部郎中，遷江西提學副使。釋菜周元公祠。修白鹿書院學舍，處學者。其教，以致知力行為本。江西俗好陰陽家言，有數十年不葬父母者。寶下令，士不葬親者不得與試，於是相率舉葬，以千計。寧王宸濠索詩文，峻卻之。後宸濠敗，有司校勘，獨無寶跡。遷浙江按察使，再遷右布政使。與鎮守太監勘處州銀礦，寶曰：費多獲少，勞民傷財，慮生他變。卒奏寢其事。進湖廣布政使。正德四年擢右副都御史，總督漕運。劉瑾擅政，寶至京，絕不與通。瑾怒漕帥平江伯陳熊，欲使寶劾之，遣校尉數輩要寶左順門，危言恐之曰：行逮汝。張綵、曹元自內出，語寶曰,GJTS-XXD,古今圖書集成·學行典,397
志道,君第劾平江，無後患矣。寶曰：平江功臣後，督漕未久，無大過，不知所劾。二人默然出。越三日，給事中劾熊併及寶，勒致仕去。瑾誅，起巡撫貴州，尋遷戶部右侍郎，進左侍郎。命兼左僉都御史，處置糧運。及會勘通州城濠歸，奏稱旨。尋疏請終養歸，御史唐鳳儀、葉忠請用之留都便養，乃拜南京禮部尚書，再疏辭免。世宗即位，起前官，後以母老懇辭。帝許之，命有司以禮存問。久之卒，贈太子太保，諡文莊。寶三歲而孤，事母過氏至孝。甫十歲，母疾，為文告天，願減己算延母年。及終養歸，得疾，左手不仁，猶朝夕侍親側不懈。學以洛、閩為的，嘗曰：吾願為真士大夫，不願為假道學。舉南畿，受知於李東陽。為詩文，典重和雅，以東陽為宗。至於原本經術，粹然一出於正，則其所自得也。博綜群籍，有得則書之簡，取程子今日格一物，明日格一物之義，名之曰日格子。所著《學史》、簡端二條，巡撫吳廷舉上於朝，外《定性書說》、《漕政舉要》諸集若干卷。學者稱二泉先生。,GJTS-XXD,古今圖書集成·學行典,398
志道,及歸自白沙，日坐一室，洗滌身心，不以著述自見，曰：近世箋註繁蕪，郢書燕說鼎沸絲棼，思一划去之不得，而更推波助瀾乎？久之，承芳謝歸大理，相與日聚黃公臺，更唱迭酬伯仲間，自相師友，學者稱承芳曰東嶠先生。承箕曰大先生，年五十餘，無疾終。按《武昌府志》：李承箕，字世卿，號大崖。幼有大志，不喜舉子業，好古文辭，非禮不敢言動，人奉為道學先生。成化時，與兄承芳同登賢書，每上公車，定以元旦，不忍以令節違親。己酉除夕，兄弟侍親榻至中夜，母嘆曰：今夕有二子在，明夕當何如？先生聞之即泣下，不忍去，勸兄就駕，己以奉親為安。隨棄科名，自是不復言仕進。讀書大崖之峰，因號大崖。,GJTS-XXD,古今圖書集成·學行典,277
志道,顧問字子承幼與群兒戲，嘗獨積瓦礫，陳盤盂，雍容揖讓。及成進士，授壽昌知縣，擢御史。疏劾中貴，謫來安令，累官福建參議，以內艱歸。與弟闕同廬墓側三年，父卒復廬墓，起補徐州兵備，陞八閩參政。九疏乞歸，兄弟同隱築崇政書院，與四方賢士往來講學，號曰巖先生。,GJTS-XXD,古今圖書集成·學行典,123
志道,父陞，官參政。銑舉弘治十八年進士，選庶吉士，授編修。預修《孝宗實錄》，與同官見太監劉瑾，獨長揖不拜，由是忤瑾指。書成，出為南京吏部主事。瑾敗，召復故官，充經筵講官，進侍讀。引疾歸，作後渠書屋，讀書講學其中。世宗即位，擢南京國子監祭酒。嘉靖三年集議大禮，久不決。大學士蔣冕、尚書江俊俱以執議去位，其他擯斥杖戍者相望，而張璁、桂萼等驟貴顯用事。銑上疏求去，且劾璁、萼等曰：臣究觀議者，其文則歐陽修之唾餘，其情則承望意旨，求勝無已。悍者危法以激怒，柔者甘言以動聽。非有元功碩德，而遽以官賞之,GJTS-XXD,古今圖書集成·學行典,242
志道,又嘗作《政議》十篇，其《序》曰：三代而上，井田封建，其民固，故道易行，三代而下，阡陌郡縣，其民散，故道難成。況沿而下趨至今日乎。然人心弗異也，異乎主之者而已。凡篇中所論說，悉倣此意。,GJTS-XXD,古今圖書集成·學行典,91
志道,弱冠舉於鄉，為人跌蕩自喜，後受業王守仁，遂變其宿習。畿天姿高聞，守仁言略無疑滯，守仁大喜。嘉靖二年，下第歸焚其路，引誓畢志於學，不復進取。五年復當會試，守仁強之曰：吾豈以一第榮子哉，顧吾之學疑信者半，而吾及門士朴厚者，未通解穎慧者，乏潛聲能闡明者，無踰子。士大夫群萃都下子曷往焉。畿乃北上遂中式，時大臣多不喜守仁學，畿語錢德洪曰：此非吾輩入仕時也。並不就廷對而歸，守仁征思田留，畿德洪主書院，四方門人從守仁者率告之曰：王錢二生在越中，若輩第往質之不異見我也。,GJTS-XXD,古今圖書集成·學行典,229
志道,當時理學名家有三：新會以致靜，河津以主敬，餘姚以良知，良知之學江以西最盛，其一為東郭鄒先生，其一即先生也。先生幼敏智力學為博士員，然厭博士家言弗學也，時相國存齋徐公為學，使者獨稱賞之，嘆為江浙無雙士，先生竟不第，僅用歲舉為沔陽訓。其祖曰：鳳者蚤亡。祖母胡氏二十而孀居，沒齒柏舟里耆以貞節舉，先生不啟口於當道門牆，士咸曰：江門為母之養而不仕，先生為祖母之節而不求，吾儕於此可以知學焉。先生宗良知更為躬行之學，其言曰：學悅事也，自學自悅如飽己之腹。其果然也，何與人事而其愕然也，人亦何與己事學者之嵬敝，於好名辮仁義以為珩飾性命，而作鞶羶羶，然逐一聲名聲名耳，何益於七尺坐棄衣珠更覓塗飽，故曰：鄉愿德之賊也。言鄉愿竊聖如賊之竊玉，人一發其覆，何以施面目哉。故學以自悅，此所謂獨知之慊，先生性嚴峻，不借人色不能見，人不義見人不義，如穢在口必喀唾之，與之立者如秋風之凄，其動人以深思及耄，則又更溫溫然煦人以春矣，著書有《正學編》、《洗心亭集》、《禮經會要》。陳嘉謨曾可耕皆公門人，郡邑祀鄉賢又祀白鷺書院，先生卒而吾江以西，更有旴水之學。,GJTS-XXD,古今圖書集成·學行典,463
志道,邑庠生，少有志於正學楷模，先民言動不苟，聞東陽陳春洲誠源講求性理之旨，遂徒步往師之，與同門陳其最稱友善，踰年歸嘗語人曰：真心實地刻苦工夫，此為學第一義也。學者咸宗之，一龍止一子，其弟多男，比析業計口均分，兩師卒服心喪三年，八十餘歲卒，配祀五峰書院。,GJTS-XXD,古今圖書集成·學行典,124
志道,資稟朗邁於世，無所倚涉，閉門獨學不苟同眾，舉正德十三年進士，授刑部主事乞南戶部榷淮安，舟稅正額既足之，後大開關門，恣商人來往，惟與賓客談學賦詩而已，部尚書責其弛慢，琛答尚書稱數罟洿池，若充類之盡鈔，關之設不比禦人之盜乎，以便養轉南京吏部考功郎，請告家居，嘉靖中就，家起貴州按察僉事，調江西提學僉事，並辭不赴。琛高潔散朗，其學得意在文辭之外，酒杯詩興常自放山砠水涯閒，有喟然與點之意，張襄惠公稱其人曰：有避世之深心，而非玩世無道學之門戶，而有實學。,GJTS-XXD,古今圖書集成·學行典,223
志道,世宗將建儲吏部，奉旨簡宮僚，以譽望召入為司經局洗馬當事者，以非己出不悅，會偕霍，韜上聖功圖，因搆之，禍幾不測，賴眾救免，充經筵講，官請從祀薛瑄孔子廟庭，其時與徐階、羅洪先、趙時春、唐順之互相資切，御史毛愷、張元沖、胡宗憲咸從之，遊士類興起居，頃之陞太常少卿兼侍讀學士掌南院當事者，忌而遠之，毛愷上疏乞留，亦調外任尋改南國子祭酒，亡何九廟災循例，自陳疏中寓交儆之意,GJTS-XXD,古今圖書集成·學行典,181
志道,讒者因中傷之，竟辭官歸，與其鄉人劉邦采、劉文敏、劉子和、劉陽、歐陽瑜、劉肇袞、尹一仁等建復古連山，復真諸書院為四鄉之會，春秋二季合五郡出青原山為大會，凡鄉賢士大夫偕與，遠者年聚，近者月至，小會人百，大會人千，絳帷一啟，雲擁星羅，或更端稟承，或簪筆述記，守益溫言和氣，隨機轉受，若無往非可教之人，無感非可動之物，蓋自受學，以後四十年閒，歷壯至老無非會友，明學之事真若饑食,GJTS-XXD,古今圖書集成·學行典,184
志道,何不仕也。其為外裔所重如此。正德九年舉進士。一清為吏部尚書，即擢理稽勳主事。調文選，請告歸。起考功主事，偕郎中張衍瑞等諫南巡。詔跪闕門，予杖奪俸。未幾，復告歸。教授生徒，從遊者眾。嘉靖初，起稽勳員外郎，與郎中余寬等伏闕爭大禮。下詔獄，再予杖奪俸。屢遷考功郎中。故戶部郎中莊繹者，正德時首導劉瑾覈天下庫藏。瑾敗,GJTS-XXD,古今圖書集成·學行典,154
志道,少受春秋於其兄，本遂以經名諸生中。弱冠舉於鄉，尋丁父母憂，自是家居者十二年，未嘗一日，釋卷於書無所不讀，每讀一書必竟其顛末乃已，已而師事新建，獲聞致良知之旨，乃悉悔其舊學，而一意六經潛心體究，久之既浸溢懼學者，騖於空虛，則欲身挽其敝，著書數百萬，言大都精考，索務實踐以究，新建未發之，緒從遊者數百人，時講學者多以自然為宗，而厭拘檢因為龍惕說以反之，大都以龍喻心，以龍之驚惕而主變化，喻心之主宰，常惺惺其要歸乎自然，而用功則有所先間以質諸同志，或然或否，卒自信其說不為動，始以進士理建寧務在平反，無成心及召謂，御史以言事謫升沈者二十年，止長沙守，其為政急大節，略小嫌，絕不知有世情，卒以是齟齬而歸，歸二十餘年，家徒四壁，立借居禪林，以著書談道為樂，卒之年七十有九矣，病且革猶進門人於榻前，講易孳孳如平居時，其為人表裡洞達無城府，人人樂親之，歿既十餘年，而鄉人士益思慕不已，相與建祠，禹蹟寺西林顏曰：景賢又買。田若干畝以供祭祀，所著書十一種《廟制考義》、《春秋私考》、《讀禮疑圖》、《四書私存》、《孔孟圖譜》、《樂律纂要》、《律呂別書蓍》法別傳說，理會編詩，說解頤易學，四同凡百二十卷藏祠中。,GJTS-XXD,古今圖書集成·學行典,494
志道,一旦忽覺此心洞然宇宙，渾屬一身，呼吸痛痒全無，閒隔乃得明道，所謂廓然大公無內外，是如此自身與萬物平等，看是如此以此參之六經無處不合，始知向來領會，元只是思索去默識尚遠，向來靜坐雖亦有湛，然時節只是箇光景，這聖學立根處豈能容易，信得及須是自得入寺，時有風波偏好試操舟，又有雷風力量翻天地之句，常自謂：吾平生學問多自貧病中得之。里人嚴氏病疫闔室不起，雖親族無往來者，先生朝夕躬持飯食之，一家賴以全活柳宜人，謀所以侍先生巾櫛者，乃置一婢為之，具衾褥以請於先生，先生不應，宜人知先生意，遂更嫁之，官至貴州提學。,GJTS-XXD,古今圖書集成·學行典,251
志道,與王陽明先生遊，嘗曰：知丈不如行寸。陽明謂顯德以篤行為宗。正德庚午舉於鄉，癸未判順天府，乙酉督修祠廟，奏神路不當，由太廟廷杖禁刑部，二年赦之，出為平陽同知，時大寇王英者聚眾數萬人，屢敗官軍，全晉震動。鳳翹討平之，部使上其功，上大嘉賞厚賜金帛會，病甚乞休，特進一階致仕焉，因講道汝墳之上，著《性學解》諸書，巡江西使景某者，慕其名迂道屏從徒，請見之，出語人曰：元定西山復見也。為之建中州顯德坊，置第於萬年縣，甲辰病卒，閭巷皆哭，邑令親執其喪。以貢授溫州府訓，遷平陽諭曾遊，陽明先生之門，以孝友廉靜稱。,GJTS-XXD,古今圖書集成·學行典,248
志道,自弱冠即向往鄒文莊，慨然欲棄。舉子業，以正學為己任。庚午魁江西鄉薦，辛未會試五策多傷，時政且及館閣，宜擇賢不宜循資取位，時張居正秉衡甚恚之，又窮索其經義大結云：孔也無良。坐擁相位，遂行部戒飭，尚書藩晟深相器重，士紳咸誦仰之，既還家，居正授意偵者，蹤跡其事，謀置之法，偵者密謂人曰：我實張公所託。然元卿君子，無一可議，獨其紙筆輕薄耳，由是幸脫禍。機而譽，日益隆師事劉三五先生，先生授以《王文成立志說》，拔本塞源論雅意，宗企泰州王艮，自甲戌上春官不第，絕意公車己卯詔毀，天下書院世皆畏言講學，先生堅不為動甲，申學禁方開，給事。中鄒元標，祭酒趙用賢，御史朱鴻謨等，先後列薦。己丑特旨徵聘，力辭。癸巳即家，授國子博士，辭弗獲，赴召陞禮部主事，時朝鮮貢使，入覲推先生主客，宴賜互市成禮，又疏請視朝勤政，及鄒文莊王泰州從，祀三年乞休里中，修復禮識仁中道諸書院，聚徒講學，其學宗耿天臺，先生常有詩云：無欲恐非覺後。語，識仁疑是夢中天。人人自有中和在，何必深求未發前。大旨可窺矣，遠方學者屨滿戶外本邑，則趙士美、趙希文、王應庠、趙宗發等為其徒，創近聖館以祀焉。,GJTS-XXD,古今圖書集成·學行典,472
志道,德洪，名寬。後以字行改字洪甫，餘姚人。王守仁自南京兵部尚書歸里，德洪偕邑中同志數十人共稟學焉。時四方士從守仁遊者踵至，德洪與王畿先為疏通其大指，而後卒業於守仁，遂稱為教授師。嘉靖五年，舉會試徑歸。七年冬，偕畿入都，赴廷試，聞守仁訃，乃奔喪至貴溪議喪服，或曰昔七十子喪，孔子若喪父而無服。德洪曰：吾夫子沒於道路，無喪主弟子何可以無服，然某也，有親在麻衣布絰，弗敢有加焉。畿曰：我已無親。,GJTS-XXD,古今圖書集成·學行典,192
志道,兩人性行頗異，德洪徹悟不如畿，畿持循亦不如德洪，故畿竟入於禪，而德洪猶不失儒，矩矱至年七十作頤閒，疏告四方，始不出遊。穆宗立詔復官即家進階，朝列大夫致仕，神宗嗣位復進一階，萬曆二年卒，年七十九，學者稱緒山先生。,GJTS-XXD,古今圖書集成·學行典,105
志道,甫冠舉鄉試。之贛州，從王守仁學。不應會試者再。嘉靖三年策問陰詆守仁，德與魏良弼等直發師訓無所阿，竟登第。除知六安州，建龍津書院，聚生徒論學。入為刑部員外郎。六年詔簡朝士有學行者為翰林，乃改德編修。遷南京國子司業，作講亭，進諸生與四方學者論道其中。尋改南京尚寶卿。召為太僕少卿。以便養，復改南京鴻臚卿。父憂，服闋，留養其母,GJTS-XXD,古今圖書集成·學行典,160
志道,嘉靖二十六年進士。授南京兵部主事。歷禮部郎中、福建僉事。累官太僕少卿，降光祿少卿。隆慶末，出為陝西參政。張居正柄國，以京察罷歸。萬曆中，南贛巡撫張岳疏薦之。吏部言：六年京察，祖制也。若執政有所驅除，非時一舉，謂之閏察。時槐在閏察中，群情不服，請召時槐，且永停閏察。久之，陸光祖掌銓，起貴州參政，旋擢南京鴻臚卿，進太常，皆不赴。時槐師同縣劉文敏，及仕，遍質四方學者，自謂終無所得。年五十，罷官，反身實証，始悟造化生生之機，不隨念慮起滅。學者欲識真幾，當從慎獨入。其論性曰：孟子性善之說，決不可易。使性中本無仁義，則惻隱羞惡更何從生。且人應事接物，如是則安，不如是則不安，非善而何。又曰：居敬、窮理，二者不可廢一。要之，居敬二字盡之。自其居敬之精明了悟而言，謂之窮理，即考索討論，亦居敬中之一事。敬無所不該，敬外更無餘事也。年八十四卒。,GJTS-XXD,古今圖書集成·學行典,366
志道,擢陝西提學副使，敬禮貢士王之士，移書當路，并元卿、元錫薦之。後三人並得徵，由孚遠倡也。遷應天府丞，坐為李材訟冤，貶二秩，由廣東僉事再遷右通政。二十年擢右僉都御史，巡撫福建。倭陷朝鮮，議封貢，孚遠請敕諭日本，擒斬平秀吉，不從。呂宋國酋子訟商人襲殺其父，孚遠以聞，詔戮罪人，厚犒其使。福使飢，民掠官府，孚遠擒倡首者，亂稍定，而給事中耿隨龍、御史甘士价等劾孚遠宜斥，帝不問。所部多僧田，孚遠入其六于官。,GJTS-XXD,古今圖書集成·學行典,198
志道,又募民墾海壇地八萬三千有奇，築城建營舍，聚兵以守，因請推行于南日、彭湖及浙中陳錢、金塘、玉環、南諸島，皆報可。居三年，入為南京大理卿，就遷兵部右侍郎，以左侍郎，調北部。甫半道，被論。乞休，疏屢上，乃許。又數年，卒于家，贈南京工部尚書，後諡恭簡。孚遠篤信良知，而惡夫援良知以入佛者。知建昌，與郡人羅汝芳講學不合。及官南京，與汝芳門人禮部侍郎楊起元、尚寶司卿周汝登，並主講席。汝登以無善無惡為宗，孚遠作《九諦》以難之，言：文成宗旨，原與聖門不異，以性無不善，故知無不良。良知即是未發之中，立論至為明析。無善無惡心之體一語，蓋指其未發，廓然寂然者而言之，止形容得一靜字，合下三語，始為無病。今以心意知物，俱無善惡可言者，非文成之正傳也。彼此論益齟齬。而孚遠撫福建，與巡按御史陳子貞不相得，子貞督學南畿，遂密諷同列拾遺劾之。然孚遠學行高潔，不以是損也。從孚遠遊者，馮從吾、劉宗周、丁元薦，皆為名儒。,GJTS-XXD,古今圖書集成·學行典,395
志道,嘉靖癸丑進士，任瓊州知府致仕抗志希古，與耿恭簡相友善，其治行見稱于海，剛峰嘗謂門人楊起元曰：學必求至聖賢，非但欲為好人也。建輔仁書院，著有《石潭集》。,GJTS-XXD,古今圖書集成·學行典,75
志道,以歲貢授贛州興國知縣，掾胥農賈皆令歌詩習禮教化，大行及解綬歸置求仁館講學，晚喜白沙詩吟詠不輟，病革或問曰：此物如何。格希皋曰一息尚存，此志不容少懈，乃所以格之也。語錄散逸不傳。,GJTS-XXD,古今圖書集成·學行典,88
志道,舉壬子科，署江南涇縣教諭歷應天府推官太僕寺，丞北面緒山龍谿稱高，弟一日見梁夫山，彼此俱奇之，為生死交顏，嘗曰：性命之學淡而不厭。又曰：視聽言動喜怒哀樂當悉，令歸於六經四書方為正派。又曰：經濟必為世用，勿以一節之小損傷大體。又曰：聖豈數墨尋行之士，而天下人心可以冷淡寂寞化之耶。其大指如此，嘗置義田贍族，葬弘樂鄉黃家山，與梁夫山周明所合塋。,GJTS-XXD,古今圖書集成·學行典,169
志道,幼志問學，味陽明白沙詩，因手編二程書，舉于鄉授青城教諭尋令，滎澤為豪族所螫，罷歸講學不輟，顏其齋曰：自得卒崇祀鄉賢。,GJTS-XXD,古今圖書集成·學行典,58
志道,尤精于易，其論辯精微即田何復生，無以過也，越二歲歐陽文莊為南祭，酒倡道金陵，講陽明先生之學，因往從之，文莊與之語，即言下領悟繼，從東郭鄒公緒山、錢公龍溪、王公遊銳意研，求謂聖人可學，而至歸築室，聚徒日夕會文講道，其間每論經傳發揮入，微談世務切中肯綮，亹亹若懸河，指點人病痛輒中膏盲，聞者多所興起所至，名公鉅卿咸折節加禮，貴者忘勢，長者忘年，有古王通氏風，事母董氏至孝，每夜必聚兄弟子姪侍坐母側，病則親供湯藥，身浣廁牏及病篤,GJTS-XXD,古今圖書集成·學行典,211
志道,幼有大志，甫入塾，睹范文正公義田故事，即欲倣行書片紙藏書，笥中弱冠，慕王文成公學而私淑之，時時同志聯會講究，良知之旨，多所自得，直從本心，無纖毫矯飾，孝友本之天植，少時母疾，衣不解帶者累月。初授戶部主事，榷稅崇文河西羨金貯帑，不以累行李，擢浙江紹興知府，修三江閘，築興海塘，復稽山書院與衿紳講學，課文得士為盛，肖像崇祀，陞貴州副使歷河南右參政，分守大梁，至陝西左布政使，裁抑礦稅二璫，不少假借所部賴以安寧，歷三十年官，舍冷如行李，蕭然所有田產，分給子姓外，仍割腴田二百餘畝為義田，以竟初志，年七十餘卒于家。,GJTS-XXD,古今圖書集成·學行典,253
志道,弱不好弄，始髫即能為古文詞，常從曾王父後講學，遂作功名論以表世，所謂功名實富貴耳，大父珍山為潞南州守，元伯冢嗣無息子，潞南命咸後之，含飯執紼悉能合禮，已而喪，後母黃旋以承重處，苫塊者若而年究心喪祭，諸禮著為人後論，難凡里中喪祭，聚訟難可否者，悉就裁決己受舅氏密齋，廖公命執贄程天津先生門，與曾儀部金簡劉金，吾思漁相從，討證三人，遂為莫逆，繼遊學芝陽，旋肆業成均講學，吳下聲名籍，籍衡守斗野，李公奇公才，勸終博士業，不聽乃謝，鉛槧與豐城朱，鳴洪倡和于花藥石鼓鴈峰間，無虛日時李見羅中丞撫鄖來招，以母老未赴，而顧涇陽太史自越至訪于家，結知己去，因置共學軒日，與門人子弟講究其中，郡丞介菴沈公時過從問難，常曰：叔虛予師也。,GJTS-XXD,古今圖書集成·學行典,308
志道,復因軒湫隘徙置監司署右，即故京兆尹李慎菴第也，太守濱岳徐公率僚屬從，公商訂名其館為義，聚四方從遊日益眾，公事母廖至孝，白首子舍侍臥起，饔膳惟謹。至是，母謂公曰：兒何戀戀庭闈。而不為東西南北遊曩，不赴鄖中招，甚為惜之，乃西訪安成塘南王先生，趨閩北面李見羅先生證，授知本宗，傳及期而返，因受零陵令，聘講學芝城，執禮者半，永道後之，武昌大會浹旬自是，歸奉養母氏不復出，言笑周旋皆中曲禮，即盛暑必飭衣冠。辛亥春暮，夢坐席地寤輒嘆曰：其兩楹之奠乎。,GJTS-XXD,古今圖書集成·學行典,219
志道,九歲隨父謁王守仁士大夫會者千人，守仁命童子歌，多囁嚅不能應，襞意氣恬易歌聲若出金石，守仁詫曰：吾固知越中無此兒也。奇而授之學，踰十年歸娶，已而之越復留者八年，父歿襞望日隆，四方聘以主教者沓至，多與講習博問精討，靡不厭，其欲以去居恆不煩，繩削動應矩矱非其義，千金至前不一盼也，喪祭必遵古禮，建先祠置祭田，月朔率子弟肅衣冠致奠，考其一月中所為，竟日乃罷敦，孝悌睦宗族，關于行誼者，毛髮必謹，中丞凌儒疏薦于朝，將召用。襞堅臥不應，臨終屏婦女，毋使近諭，門人子弟親賢講學，語不及私學者稱東崖先生。,GJTS-XXD,古今圖書集成·學行典,244
志道,嘉隆間遊楚以講學為事，一時諸名士皆翕然景從之，又遊京師，客耿恭簡邸，一日值張江陵過耿，汝元望見走匿，耿訝問其故，汝元曰：分宜欲滅道學，華亭欲興道學，然皆不能興滅，若此人者操天下大柄，且終當殺我子弟，公姑識之。後江陵當國，果以曾光妖案捕汝元，下所司竟斃於獄，葬於孝感縣之弘樂鄉東里，與程學顏合葬焉。,GJTS-XXD,古今圖書集成·學行典,148
志道,瞿九思號慕川，少有異稟，十歲從父宦江西，即敬事羅念菴，十五作定志論嗣，從耿恭簡遊歷，主白鹿濂溪，嶽麓石鼓書院。萬曆癸酉舉於鄉，為墨令所誣，被逮獲白還里，則閉關不出，作中庸，口授中庸，位育圖并撰，土俗章程，盛朝倣古，編孔廟禮樂考六經以俟錄，《洪範衍義》諸書，臺臣疏薦，授翰林待詔，不起。俞旨，歲給米六十石以資，著述復著明詩擬，萬曆武功錄，遣少子罕并樂章獻之，其論曆法不宜接，元廟樂不宜用，菩薩蠻清江引諸野調，自定黃鐘律曆，罔不合。卒年七十有一。,GJTS-XXD,古今圖書集成·學行典,221
志道,顏素字質卿，號與樸，性耽簡寂，非性道之書，不貯胸臆，天台耿楚侗振興，絕學奇其文，而賞之，素結知有道益，毅然曰：聖人可學而至也。體道益力萬曆甲戌成進士，授中書舍人，尋丁內艱居，喪哀毀鄰人罷社，遂閉戶尋微立意，不復出，及再補原官即草疏納告身乞歸，當事強留不得，竟移疾去結廬石門豹嶺閒，窮究古今，尢邃於易。四方從學者日眾，二十年不造郡邑之庭，再起南大理，歷尚寶卿，日與袁伯修焦漪園、周海門、潘雪松，諸人相切劘，仕至應天府丞，卒於官，享年六十有五，大抵素之學得之程明道，陸子靜二先生，易簡直截以見，性為宗，又負經濟深識興亡，肯綮洞若列眉，其書法魯公，所著有《易研》，詩文數卷，學者私諡為簡一先生。,GJTS-XXD,古今圖書集成·學行典,294
志道,形如槁木耳，少頃遂卒，里中人士入哭，皆盡哀先生疾，時若有所遇，頗涉奇祕，而不言及將殮，體更溫，久之乃已，亦其養盛，而氣完之一驗耳。年八十有六，遺命諸子毋得乞銘文，及請祠。初陽明為南鴻臚吉，郡士未有，及門者惟先生從子曉，最先受學歸以語先生，至老其學不衰，先生嘗稱為嘉穀之種，云以鄉舉官新寧令。,GJTS-XXD,古今圖書集成·學行典,145
志道,直指以隔屬難之托，房大參致意，公鞠諸境上觀者，如堵談笑，摘發罪三人，眾皆帖服，奏績為天下卓異循良第一，擢禮垣百姓扳留，遮道遠近皆建生祠，時京闈詐冒盛行，公首糾冒籍，著為令甲巡視，京營條例，武備八款皆經國碩畫，陞工科左閱視，上谷有貲郎隱屯糧，侵軍餉憚，公直聲托所，知餽公，公廉得其狀，立置重典，覈無賞冒費歲省萬金，清丈屯田，增二千餘頃，歷陞都諫彈劾中官及，部寺之不法者，是歲大計禁，外吏不得與京官通，大班糾儀後，即日出城，擅留者罪皆永著為令，時光廟儲位未定，公與六垣公疏上請情，詞激切忤旨禮，垣李君降職，公奮然恥從，輕貸復具乞恩同罰，一疏神宗震怒，閤門傳杖禍且不測，公言笑自若，近午始得旨，削籍免杖，即日野服策蹇就道，海內稱四大賢人，公其首也。家居益潛心理學，博覽墳典，郡中名俊負笈門牆，登甲第躋尊顯者先後不絕，母太淑人病三年，侍養無閒。,GJTS-XXD,古今圖書集成·學行典,368
志道,朝夕，及居喪哀毀幾于滅性，乙卯郡大饑，公傾資賑濟不足，則鬻一莊一宅，所活男婦千五百餘口，使者核實具奏欽，賜門榜曰代天育物，又于駝山下彷古義田，置一莊以贍宗族之貧者，其他周急扶困，諸盛德事不能悉載。萬曆四十三年，吏部尚書鄭特疏薦舉，奉旨建言，廢棄諸臣事關國本，抗言得罪，禁錮終身，如鍾羽正等，作速起用。丙辰起陞光祿寺，少卿未赴。庚申奉遺詔，陞太僕寺少卿。天啟壬戌赴京，旋陞太僕正卿，查出節年借庫銀二十萬五千兩，又兌出附餘銀一萬九千兩，悉進助陵工冏寺數百年，積弊為之一清轉，都察院僉憲劾輔臣以進藥，議諡封后移宮等事，諸權貴銜切側目公不為意，法司大獄久不決者，公一言立剖暇，則與鄒元標馮從，吾諸理學名臣，發明聖訓，建講學書院，羽翼道統，誘掖後進，轉戶部右侍郎總督，倉場立掣籤，入之法吏，胥無所苛，索官丁，便之陞大司空，值陵工用度不給，公百計節省，查出奸商侵冒銀不下數萬，時六月炎暑，舊例內臣冬衣，六年一辦，合用銀八萬餘兩。公以陵工事大冬衣，用緩議先給半支，群奄聚眾大噪。,GJTS-XXD,古今圖書集成·學行典,432
志道,蔡乾庵逸其名，以理學稱，郡人皆嚴憚之，讀書郊外之廣，心堂孑處無侶適，積雪累日，楊方伯芷往蹤之，雪深三尺，戶無人蹤，正裾危坐自若也，止一女將字有以筐篚贈者，俱卻不受，及刲羊在門，手持竹板，始呼女出，命叩首者，五諭之，曰：第一孝公姑次佐夫子次，則和妯娌慈家人勤紡績，裝奩具此矣。如其不率家法不汝貸也，至今稱乾庵先生。,GJTS-XXD,古今圖書集成·學行典,156
志道,邑庠生，有志正學，事親以孝，聞喪葬禴嘗一遵，考亭儀節，祝令世祿，雅相推重，創還古書院，延為院長，既沒為作狀，有云講學四十年無挫，志獨棲于還古山，舍究心奧旨開誘，同人伏臘寒暑無輟諸語。,GJTS-XXD,古今圖書集成·學行典,91
志道,博覽群書，弱冠即孳孳，還古紫陽兩書院講學，涵養純靜，舉動一無所苟，喪葬悉遵文公家禮，力闢釋老形家言，晚年尢好易，日持一編不釋手，學者多師事之。,GJTS-XXD,古今圖書集成·學行典,71
志道,涂榮臺，號望軒。天資穎異，年十三從父講孟子，浩然章退，而著知言養氣論，父見之曰：此理學要訣也，孺子能為是語乎。及長教授生徒以省身，克己為要對人，每寡言笑談及理要，則津津言之，終日不倦，一時向道之士出其門牆者，不下百人，嘗謂鹿洞鵝湖，宗風未墜，虛言不若實，踐之為得也，屢舉鄉賓，沒年七十有三。幼聰敏，長而好學，其學一以程朱為準，隱居講誦，問字之履恆滿，年八十三卒。崇祀鄉賢。,GJTS-XXD,古今圖書集成·學行典,186
志道,梁之孫，少受書於葉茂，才以親賢，遠見稱，既而師事高攀龍，刻近思錄朱子節要二書，每日手著功過於籍以自糾考，事後母孝，自奉薄好，施予子鏞釴，皆有學行。,GJTS-XXD,古今圖書集成·學行典,73
志道,郡學生，性恬淡不趨勢利，讀書攻苦，屢入棘，輒不第，續得金谿，餘姚二先生語錄，遂留心探索於知行合一之旨，深有悟焉。天資明粹，自少究心理學，以六經為本，講學四十餘年，文章氣節，一時宗之為準繩焉。仕中翰，天性孝友，留心理學，以聖賢自待，卒年七十三。,GJTS-XXD,古今圖書集成·學行典,121
志道,年十六即有志程朱之學。崇禎閒以明經歷象左二州教職，陞平樂府，授講學不倦，督學黃公景明曰：吾道在子矣。粵俗停柩，數十年不葬，公力白上官，一時出喪者以數萬計，又刊家禮四訓約要以教民，皆感化致仕歸，八十四卒。所著有《五經要旨》、《忠孝節廉》等傳，崇祀鄉賢。,GJTS-XXD,古今圖書集成·學行典,125
志道,諸生，父日鑄庭訓曰：兒輩讀書，寧讀死勝悶死。翼聖鍵戶者十餘年，闡發濂洛諸家，苦學成疾，易簣時猶曰：吾雖博極群書，奈未慰父心。何言未竟而卒，所著有《韋齋集》、《中分性學》、《異同諸解》其十五篇。,GJTS-XXD,古今圖書集成·學行典,96
孝弟,又父母有疾，冠者不櫛，行不翔，言不惰，琴瑟不御，食肉不至變味，飲酒不至變貌，笑不至矧，怒不至詈，疾止復故。王氏曰：父母有疾，而致其憂，此子職所當然也。聖人猶必為之，委曲以制禮者，蓋以人情有過、有不及焉，約之以禮庶乎。歸之于中也。,GJTS-XXD,古今圖書集成·學行典,114
孝弟,子于父母，則自名也。藍田呂氏曰：子之名，父母所命，敬親之命，不敢有他稱也。又子之事親也，三諫而不聽，則號泣而隨之。呂氏曰：君臣義合也。父子天合也，君臣其合也。與父子同其不合也，去之與父子異也。,GJTS-XXD,古今圖書集成·學行典,96
孝弟,事親有隱而無犯，左右就養無方，服勤至死，致喪三年。饒氏曰：養不止飲食之養，言或左或右，無一定之方。子之于親，不分職守，事事皆當理會，無可推托。,GJTS-XXD,古今圖書集成·學行典,71
孝弟,庶子之正于公族者，教之以孝弟睦友子愛，明父子之義，長幼之序。臨川吳氏曰：善事親之孝，即父子之義也。善事兄之弟，即長幼之序也。睦友子愛，皆孝弟之推睦者，和于族友者，宜于弟子者，慈於子愛者，慈於幼。又公與族燕則以齒，而孝弟之道達矣。燕食主於親，親以齒相序，所以達孝弟之道也。又慮之以大，愛之以敬，行之以禮，修之以孝養。馬氏曰：慮之以大者，孝弟仁之本也。孝弟所以示其愛，愛而弗敬，獸畜之也。故愛之以敬，所以行敬之情而曲致者存乎。禮行之不以禮，則直情徑行也。行之以禮，則無所不盡，而養之不可以無其具，故修之以孝養。,GJTS-XXD,古今圖書集成·學行典,253
孝弟,棗，栗，飴，蜜，以甘之，堇，荁，枌，榆，免，薨，滫，瀡，以滑之，脂，膏，以膏之，父母舅姑，必嘗之而後退。飴餳也，堇菜名荁似堇，而葉大榆之白者，名枌免新鮮者，薨乾陳者言堇，荁枌榆四物，或用新或用舊也。滫說文久泔也，瀡滑也，滫瀡滫之滑者也，凝者為脂釋者，為膏甘之滑，之膏，之皆謂調和飲食之味也。此篇所記飲食珍羞諸物，古今異制風土，異宜不能盡曉然，亦可見古人察物之精，用物之詳也。男女未冠笄者，雞初鳴，咸盥漱，櫛，縰，拂髦，總角，衿纓，皆佩容臭，昧爽而朝,GJTS-XXD,古今圖書集成·學行典,224
孝弟,父母舅姑之衣，衾，簟，席，枕，几，不傳，杖，屨，祗敬之，勿敢近，敦，牟，，匜，非餕莫敢用，與恆食飲，非餕莫之敢飲食。傳移也，謂此數者每日置之，有常處子與婦不得，輒移置他所也。近謂挨偪之也，敦與牟皆盛黍稷之，器牟讀為堥土釜也。此器則木為之象土釜之形耳。酒器匜盛水漿之器，此四器皆尊者所用，子與婦非餕其餘，無敢用此器也。與及也及尊者所常食飲之物，子與婦非餕餘不敢擅飲食之也。父母在，朝夕恆食，子婦佐餕，既食恆餕，父沒母存，冢子御食，群子婦佐餕如初，旨甘柔滑，孺子餕。佐餕者勸勉之，使食而後餕，其餘也。既食恆餕者，盡食其常食之餘也。御食侍母食也，如初如父在時也。,GJTS-XXD,古今圖書集成·學行典,278
孝弟,和灰如今人用灰湯也。以線貫針為紉。五日則燂湯請浴，三日具沐，其閒面垢，燂潘請，足垢，燂湯請洗，少事長，賤事貴，共師時。燂溫也，潘淅米汁也。洗面也，共帥時皆循是禮也。子婦孝者敬者，父母舅姑之命，勿逆勿怠。子而孝，父母必愛之。婦而敬，舅姑必愛之。然猶恐其恃愛而於命，或有所違，故以勿逆勿怠為戒。若飲食之，雖不耆，必嘗而待，加之衣服，雖不欲，必服而待。嘗而待服，而待皆謂俟，尊者察其不耆不欲，而改命之，則或置之，或藏去，乃敢如己意也。加之事，人代之，己雖弗欲，姑與之而姑使之，而后復之。尊者任之以事而己，既為之矣。或念其勞，又使他人代為己，意雖不以為勞，而不欲其代然，必順尊者之意，而姑與之，若慮其為之，不如己意，姑教使之，及其果不能而後己復之也。子婦有勤勞之事，雖甚愛之，姑縱之，而寧數休之。,GJTS-XXD,古今圖書集成·學行典,344
孝弟,曾子聞諸夫子曰：天之所生，地之所養，無人為大，父母全而生之，子全而歸之，可謂孝矣，不虧其體，不辱其身，可謂全矣。故君子頃步而弗敢忘孝也。今予忘孝之道，予是以有憂色也。壹舉足而不敢忘父母，壹出言而不敢忘父母，壹舉足而不敢忘父母，是故道而不徑，舟而不游，不敢以先父母之遺體行殆。壹出言而不敢忘父母，是故惡言不出于口，忿言不反于身，不辱其身，不羞其親，可謂孝矣。無人為大，言無如人最為大。馬氏曰：身體髮膚不敢毀傷，所以不虧其體，立身揚名于後世，所以不辱其身，昔曾子啟手足之際，然後釋淵冰之，懼樂正子春門人也，安得而不憂乎。又孝弟發諸朝廷，行乎道路，至乎州巷，放乎獀狩，修乎軍旅，眾以義死之，而弗敢犯也。自朝廷至軍旅，其人可謂眾矣，然皆以通達孝弟之義，死于孝弟，而不敢干犯也。祀乎明堂，所以教諸侯之孝也。食三老五更于大學，所以教諸侯之弟也。延平周氏曰：先王之于教豈，必諄諄而命之也哉。蓋行禮于此，而人得于彼而不知者，乃教之至也。,GJTS-XXD,古今圖書集成·學行典,410
孝弟,仲尼居。子曰：先王有至德要道，以順天下，民用和睦，上下無怨，汝知之乎。曾子避席曰：參不敏，何足以知之。子曰：夫孝，德之本也。教之所由生也。吾語汝。人之行莫大于孝，故為德本。身體髮膚，受之父母，不敢毀傷孝之始也。父母全而生之，己當全而歸之，故不敢毀傷。立身行道，揚名于後世，以顯父母，孝之終也。言能立身行，此孝道。自然名揚後世，光顯其親，故行孝以不毀為先，揚名為後。夫孝，始于事親，中于事君，終于立身。大雅云：無念爾祖，聿修厥德。言行孝，以事親為始，事君為中，忠孝道著乃能揚名榮親，故曰：終于立身也。,GJTS-XXD,古今圖書集成·學行典,249
孝弟,子曰：孝子之事親也。居則致其敬，養則致其樂，病則致其憂，喪則致其哀，祭則致其嚴，五者備矣。然後能事親。事親者，居上不驕，為下不亂，在醜不爭。居上而驕則亡，為下而亂則刑，在醜而爭則兵。三者不除，雖日用三牲之養，猶為不孝也。醜眾也，爭競也，當和順以從眾也。子曰：五刑之屬三千，而罪莫大于不孝。要君者無上，非聖人者無法，非孝者無親，此大亂之道也。,GJTS-XXD,古今圖書集成·學行典,170
孝弟,子曰：君子之教以孝也。非家至而日見之也。教以孝，所以敬天下之為人父者也。教以弟，所以敬天下之為人兄者也。教以臣，所以敬天下之為人君者也。詩云：愷悌君子，民之父母。非至德，其孰能順民如此其大者乎。言教不必家到戶，至日見而語之，但行孝于內，其化自流于外。正義曰：此夫子述廣至德之義。,GJTS-XXD,古今圖書集成·學行典,139
孝弟,子曰：昔者明王，事父孝，故事天明；事母孝，故事地察；長幼順，故上下治。天地明察，神明彰矣。故雖天子必有尊也。言有父也。必有先也。言有兄也。宗廟致敬，不忘親也。修身慎行，恐辱先也。宗廟致敬，鬼神著矣。孝弟之至，通于神明，光于四海，無所不通。詩云：自西自東，自南自北，無思不服。正義曰：此章夫子述明王以孝，事父母能致感應之事。,GJTS-XXD,古今圖書集成·學行典,161
孝弟,夫孝置之而塞於天地，衡之而衡於四海，施諸後世而無朝夕，推而放諸東海而準，推而放諸西海而準，推而放諸南海而準，推而放諸北海而準。詩云：自西自東，自南自北，無思不服，此之謂也。孝有三：大孝不匱，中孝用勞，小孝用力。博施備物，可謂不匱矣。尊仁安義，可謂用勞矣。慈愛忘勞，可謂用力矣。,GJTS-XXD,古今圖書集成·學行典,138
孝弟,孝莫大於寧親，寧親莫大於寧神，寧神莫大於四表之歡心，譔孝至。孝，至矣。一言而該，聖人不加焉。父母，子之天地歟。無天何生。無地何形。天地裕於萬物。萬物裕於天地。裕父母之裕，不裕矣。事父母自知不足者，其舜乎。不可得而久者，事親之謂也。孝子愛日。孝子有祭乎。夫能存亡形，屬荒絕者，惟齋乎。故孝子之於齋，見父母之存也，是以祭不賓。人而不祭，豺獺乎。或曰：死生盡禮，可謂能子乎。曰：石奮、石建，父子之美也。無是父，無是子；無是子，無是父。或曰：必也，兩乎。曰：與堯無子，舜無父，不如堯父舜子也。子有含菽縕絮而致滋美其親，將以求孝也，人曰偽，如之何。曰：假儒衣書，服而讀之，三月不歸，孰曰非儒也。或曰：何以處偽。曰：有人則作之，無人則輟之之謂偽。觀人者，審其作輟而已矣。不為名之名，其至矣。為名之名,GJTS-XXD,古今圖書集成·學行典,343
孝弟,斯民也；斯民之得，一人也；一人之得，心矣。吾聞諸傳，老則戒之在得。年彌高而德彌卲者，是孔子之徒歟。或問：德有始而無終，與有終而無始也，孰寧。曰：寧先病而後瘳乎。寧先瘳而後病乎。曰小。曰：邇。曰：天下為大，治之在道，不亦小乎。四海為遠，治之在心，不亦邇乎。或問俊哲、洪秀。曰：知哲聖人之謂俊，秀穎德行之謂洪。君子動則擬諸事，事則擬諸禮。或問群言之長，群行之宗。曰：群言之長，德言也；群行之宗，德行也。或問泰和。曰：其在唐、虞、成周乎。觀書及詩溫溫乎，其和可知也。周康之時，頌聲作乎下，關雎作乎上，習治也。齊桓之時縕，而春秋美邵陵，習亂也。故習治則傷始亂也，習亂則好始治也。漢德其可謂允懷矣。黃支之南，大夏之西，東鞮、北女，來貢其珍。漢德其可謂允懷矣，世鮮焉。芒芒聖德，遠人咸慕，上也,GJTS-XXD,古今圖書集成·學行典,340
孝弟,事生固當愛敬然亦人道之常，其至于送死則人道之大變，孝子之事親舍是無以用其力矣，故尢以為大事，而必誠必信不使少有後日之悔也。人之事親自始至終，一于禮而不苟，其尊親也至矣。問：人不幸處繼母異兄弟不相容，當如何。朱子曰：從古來自有那樣子。公看舜如何。只是為人子，止於孝。舜之事瞽瞍欲使之未嘗不在，側索而殺之未嘗可得。天下無不可事之親，顧我所以事之者，未若舜耳。余隱之云：仲子之兄非不友，孰使之避；仲子之母非不慈，孰使之離。曰：政使不慈不友亦無避去之理，觀舜之為法于天下者，則知之矣。嘗解詩論魯莊公之母，引趙子之言，或問：子可以制母乎。,GJTS-XXD,古今圖書集成·學行典,264
孝弟,然而天下之人見吾愛吾之親，敬吾之長，則曰：以萬乘之尊，四海之富，猶且盡為人子之禮，以愛其親盡為人少之禮，以敬其長。況吾儕小人哉，于是咸知以愛親為事，而貴有親於是，由己父之親而推之，凡一家之親不敢以不愛焉，咸知以敬長為事而用其命，于是由己兄之命而推之，凡在上之命無不順焉。是則人君之愛，敬行之于一家，自然有以錯之于天下之大，此無他以心感心，天下無異心，因化致化，天下無異化故也。《論語》：有子曰：其為人也孝弟，而好犯上者，鮮矣；不好犯上，而好作亂者，未之有也。君子務本，本立而道生。孝弟也者，其為仁之本與。臣按人之生也，得天地之理，以為性，性之中則具此仁理，具此仁理自然便有此和順之德，故孩提之童無不知愛其親及其長也，無不知敬其兄，是則所謂孝弟也，孝弟出于良心，自然不為逆理亂常之事，君子知其然，凡事必務于根本，根本既立，然後推之，以仁民愛物，無一民不得其生，無一物不得其性，皆由乎一念之仁，而一念之仁則起于愛親而敬兄也。《大學》曰：上老老而民興孝，上長長而民興弟，上恤孤而民不倍，是以君子有絜矩之道也。,GJTS-XXD,古今圖書集成·學行典,451
孝弟,而為其老者長者又皆安，其老遂其長無一人之不得，其所無一家之不如其意，無有廢而不舉之處，無有偏而不均之患，人人皆然，家家皆然，推之于國，而國亦然；推之于天下，而天下亦莫不然。古之所謂明明德于天下者，其端實在于此，蓋德者人之所得乎，天而虛靈不昧以具眾理，而應萬事者也。心德之全在于仁，而行仁之本先乎，孝弟親親而仁民，仁民而愛物行之之端于是乎，啟處之之則于是乎，周治國平天下之要道，孰有加于此哉。孟子曰：謹庠序之教，申之以孝弟之義，頒白者不負戴于道路矣。臣按先儒有言：古者道路之閒，輕任併，重任分頒白者，不提挈不特，子弟代父兄之勞，凡行道之人少者皆分代，老者之任行道者如此，則居家者可知其于家者，既能孝弟如此，則其于國者必能尊君親上矣。若是者豈非庠序設教之功哉。然學校之設所以明倫人倫，非止於親長也。,GJTS-XXD,古今圖書集成·學行典,347
孝弟,今人多昵妻子之愛，忘兄弟之親，小則鬩牆鬥狠，大則分門割戶，側目相視如讎如敵，切齒相恨如狼如虎，傷一氣之私為眾人之恥，惟我家嚴深惡於此，請略述古人明兄弟之親，破流俗之惑者，以為垂訓之助云。某嘗於兄弟聚會之時，從容言曰：兄弟天合者也，夫妻人合者也，今人有兄弟分居，未聞有夫婦分居者焉，是則疏天合而親人合者也，豈非惑之甚哉，有識君子何若。與兄與弟相親相愛以篤，吾天合之好生，則同樂於一門之內，死則同樂於一墳之中，豈不美乎。,GJTS-XXD,古今圖書集成·學行典,208
孝弟,莊公二十八年，晉獻公娶於賈，無子，烝於齊姜，生秦穆夫人，及太子申生，又娶二女於戎，大戎狐姬生重耳，小戎子生夷吾，晉伐驪戎，驪戎男，女以驪姬歸，生奚齊，其娣生卓子，驪姬嬖，欲立其子，賂外嬖梁五，與東關嬖五，使言於公曰：曲沃，君之宗也。薄與二屈，君之疆也。不可以無主，宗邑無主，則民不威，疆場無主，則啟戎心，戎之生心，民慢其政，國之患也。若使太子主曲沃，而重耳夷吾主蒲與屈，則可以威民而懼戎，且旌君伐，使俱曰：狄之廣莫，于晉為都，晉之啟土，不亦宜乎，晉侯說之，夏，使太子居曲沃，重耳居蒲城，夷吾居屈，群公子皆鄙，唯二姬之子在絳，二五卒與驪姬譖群公子，而立奚齊，晉人謂之二五耦。閔公元年，晉侯作二軍，公將上軍，太子申生將下軍，趙夙御戎，畢萬為右，以滅耿，滅霍，滅魏，還為太子城曲沃，賜趙夙耿，賜畢萬魏，以為大夫，士蒍曰：太子不得立矣。,GJTS-XXD,古今圖書集成·學行典,364
孝弟,是以民能欣之，故莫不盡忠極勞以致死。今君起百姓以自封也，民外不得其利，而內惡其貪，則上下既有判矣，然而又生男，其天道也。天彊其毒，民疾其態，其亂生哉。吾聞君子好好而惡惡，樂樂而安安，是以能有常。伐木不自其本，必復生，塞水不自其源，必復流，滅禍不自其基，必復亂。今君滅其父而畜其子，禍之基也。畜其子，又從其欲，子思報父之恥而信其欲，雖好色，必惡心，不可謂好。好其色，必授之情。彼得其情以厚其欲，從其惡心，必敗國且深亂。亂必自女戎，三代皆然。驪姬果作難，殺太子而逐二公子。君子曰,GJTS-XXD,古今圖書集成·學行典,237
孝弟,字子騫，少孔子五十歲，以德行著名，夫子稱其孝焉。按《史記‧仲尼弟子列傳》：閔損，孔子曰：孝哉閔子騫。人不閒于其父母昆弟之言。不仕大夫，不食污君之祿。如有復我者，必在汶上矣。按《闕里志》：閔損幼喪母，為後母所苦，冬月以蘆花衣之，以代絮，其所生二子，則衣之以棉，閔子御父車，身寒失轡，父察知之，欲出後母，損曰：母在一子單，母去三子寒，父善其言而止，母為感悟。,GJTS-XXD,古今圖書集成·學行典,177
孝弟,老萊子至孝，奉二親，行年七十，著五綵斒斕衣弄鶵鳥於親側。按《新喻縣志》：老萊子，楚人。隱耕蒙山。楚王迎之，不應，年七十二，親猶存取水上堂，詐跌，臥地作嬰兒啼，以致親，懽貧而能樂，著書十五篇。,GJTS-XXD,古今圖書集成·學行典,95
孝弟,少失母，獨養父，父亡，無以葬，從人貸錢一萬，永謂錢主曰：後若無錢還，君當以身作奴。主甚愍之，永得錢葬父，畢，將往為奴，於路忽逢一婦人，求為永妻。永曰：今貧，若是身為奴，何敢屈夫人為妻。婦人曰：願為君婦，不恥貧賤。永遂將婦人至錢主，曰：本言一人，今何有二永？曰：言一得二，於理乖乎？主問永妻，曰：何能？妻曰：能織耳。主曰：為我織千疋絹，即放爾夫婦。於是索絲十日之內千疋絹足，主驚遂放夫婦二人而去，行至本相逢處，乃謂永曰：我是天之織女，感君至孝，天使我償之，今君事了，不得久停，語訖雲霧四垂，忽飛而去。按《德安府志》：董永，青州千乘人，今山東博興縣，早喪母，黃巾賊起，永奉父來徙，父歿不能葬，以身貸錢，里富人裴氏既葬，赴裴道逢一婦人，求為妻永，曰：吾有父而不能養，無父而又不能有其身，奈何屈辱，婦為懇款諭之，乃與俱往，裴難之曰：能為我織絹三百緡免，若僕婦遂索絲彌，月事竣，裴大驚，異放永歸婦，中途謂永曰：我天孫也，帝感君行孝，故遣予經緯，言訖騰空去，因名其地曰：孝感永歿葬父，側相傳董家湖舊有裴巷，即其處也。,GJTS-XXD,古今圖書集成·學行典,452
孝弟,少失父，獨與母居。遭天下亂，盜賊並起，革負母逃難，備經阻險，常採拾以為養。數遇賊，或劫欲將去，革輒涕泣求哀，言有老母，辭氣愿款，有足感動人者。賊以是不忍犯之，或乃指避兵之方，遂得俱全於難。革轉客下邳，窮貧裸跣，行傭以供母，便身之物，莫不必給。建武末年，與母歸鄉里。每至歲時，縣當案比，革以母老，不欲搖動，自在轅中輓車，不用牛馬，由是鄉里稱之曰江巨孝。太守嘗備禮召，革以母老不應。及母終，至性殆滅，嘗寢伏冢廬，服竟，不忍除。郡守遣丞掾釋服，因請以為吏。永平初，舉孝廉為郎，補楚太僕。月餘，自劾去。楚王英馳遣官屬追之，遂不肯還。復使中傅贈送,GJTS-XXD,古今圖書集成·學行典,268
孝弟,顯宗初，尚書僕射鍾離意上書薦平及琅邪王望、東萊王扶曰：臣竊見琅邪王望、楚國劉曠、東萊王扶，皆年七十，執性恬淡，所居之處，邑里化之，修身行義，應在朝次。臣誠不足知人，竊慕推士進賢之義。書奏，有詔徵平等，特賜辦裝錢。至皆拜議郎，並數引見。平再遷侍中，永平三年，拜宗正，數薦達名士承宮、郇恁等。在位八年，以老病上疏乞骸骨，卒於家。,GJTS-XXD,古今圖書集成·學行典,162
孝弟,漢江都相仲舒六世孫。家貧，早失怙，事母盡孝，母疾，嗜大隱溪水，遠不能常致，黯築室溪濱板輿就養厥疾遂瘳，鄰王寄家甚富，縱酒無行，二母相見各言其子，寄聞而銜之伺，黯出，毆其母。黯還而母在床，黯跪而言曰：黯不孝及母之憂乎？曰：非也。我失言致王寄辱，耳後竟不起，黯哀，毀負土，既葬廬於墓，枕戈不言俟。王母卒，畢葬，乃斬寄首祭母，墓自囚以告，有司事聞，和帝詔釋其罪，且旌其異行，召拜郎中不就，而卒，由是以慈名溪，以溪名縣，吳虞翻稱之，云盡心色，養喪致其哀，單身林野，鳥獸歸懷，怨親之辱，白日報讎，海內聞名，昭然光著，宋祥符閒，錫號純德，徵君建炎，初邑令林，叔豹立祠。慶元二年，令朱堂倡祀之，洪武四年，封為董孝子之神。命有司每歲六月六日祀之，今郡城南有廟，即其故居。,GJTS-XXD,古今圖書集成·學行典,327
孝弟,周暢，性仁慈，少至孝，獨與母居，每出入，母欲呼之，常自齧其手，暢即覺手痛而至。治中從事未之信。候暢在田，使母齧手，而暢即歸。元初二年，為河南尹，時夏大旱，久禱無應；暢收葬洛陽城旁客死骸骨萬餘，為立義冢，應時澍雨。,GJTS-XXD,古今圖書集成·學行典,106
孝弟,時乖則別，動靜應禮，臨事合宜。王孫祼葬，墨夷露骸，皆達於性理，貴於速變。梁伯鸞父沒，卷席而葬，身亡不反其尸。彼數子豈薄至親之恩，亡忠孝之道邪。況我鄙闇，不德不敏，薄意內昭，志有所慕，上同古人，下不為咎。果必行之，勿生疑異。恐爾等目厭所見，耳諱所議，必欲改殯，以乖吾志，故遠采古聖，近揆行事，以悟爾心。但欲制坎，令容棺槨，棺歸即葬，平地無墳。勿卜時日，葬無設奠，勿留墓側，無起封樹。於戲小子，其勉之哉，吾蔑復有言矣。朱祗、蕭建送喪到家，子引不忍父體與土并合，欲更改殯，祗、建譬以顧命，於是奉行，時稱咨明達。,GJTS-XXD,古今圖書集成·學行典,252
孝弟,順少孤，養母。嘗出求薪，有客卒至，母望順不還，乃噬其指，順即心動，棄薪馳歸，跪問其故。母曰：有急客來，吾噬指以悟汝耳。母年九十，以壽終。未及得葬，里中災，火將逼其舍，順抱伏棺柩，號哭叫天，火遂越燒它室，順獨得免。太守韓崇召為東閣祭酒。母平生畏雷，自亡後，每有雷震，順輒圜冢泣，曰：順在此。崇聞之，每雷輒為差車馬到墓所。太守鮑眾舉孝廉，順不能遠離墳墓，遂不就。年八十，終於家。按《周裴汝南先賢傳》：蔡順有至孝之心少喪父奉養母甘口之物不敢先嘗母至婚家因飲酒失吐順恐中毒乃嘗其吐母生瘡出膿以口漱之按《許州志》：蔡順事母至孝。新莽時，群盜並起，赤眉賊樊崇，流聚熊耳山旁，掠至，許見順拾椹，黑白異筐，問之，答曰：黑者，奉母，白者，自食。賊大慚，遂以肩豚罍酒享，順掬澗水滌眉而去，境賴以安，今其里名曰：椹澗。建祠祀順，祠左尚有細流潺湲，云。,GJTS-XXD,古今圖書集成·學行典,364
孝弟,漢末避亂荊州，嘗出遇寇，同行者皆棄老弱走，芝獨依老母，寇加之以刃，芝叩首乞哀，老母無養，寇曰：此孝子也，殺之不義，後仕至河南尹，爵關內侯。,GJTS-XXD,古今圖書集成·學行典,69
孝弟,性淳，幼知禮讓，八歲喪父，哀如成人，事母至孝，未嘗疾言遽色躬勤苦以奉養，奇珍必致之寒夜，身先溫席，母乃寢，令異其行辟，召署門下吏，威辭不就，強之則偕母遯於增城，令去復還，後居母喪，積毀骨立，蔬食三年，既葬廬墓，朝夕哀泣，象鹿止其旁，馴擾如家畜，世以為孝感所致。,GJTS-XXD,古今圖書集成·學行典,130
孝弟,連遭親喪，毀幾滅性，逮葬，躬負土為墳，旁結茅廬，寢處其中，杖服哭躍，朝夕捧盥進膳，事之如生，有甘露降於樹，馨郁霮彌月不息人，或訪頌見白鹿，拾食廬次若家，畜然咸驚，異之稱為孝子，親歿後終身衣不純采，非祭不茹酒肉，見親遺物，或過所游歷處，淚淫淫不禁，其篤行蓋天性也，有司察孝廉仕為布山令。性至孝，母好飲江水，叔通日入江取水以給，往來甚艱，江中忽出平石，涉取甚便，人謂之孝子石。,GJTS-XXD,古今圖書集成·學行典,186
孝弟,年十二以孝稱，遭父憂，率情合禮，有長蛇帶其門，舉家奔走，陶以喪柩在獨居廬不動，啼哭益盛，蛇遂遁去，由是顯名。為太尉掾弟殺人當死，洪自劾詣闕乞代弟命，便飲酖而死，弟乃得全。,GJTS-XXD,古今圖書集成·學行典,85
孝弟,父早亡，母何氏改醮。密時年數歲，感戀彌至，烝烝之性，遂以成疾。祖母劉氏，躬自撫養，密奉事以孝謹聞。劉氏有疾，則涕泣側息，未嘗解衣，飲膳湯藥必先嘗後進。有暇則講學忘疲，而師事譙周，周門人方之游夏。少仕蜀，為郎。數使吳，有才辯，吳人稱之。蜀平，泰始初，詔徵為太子洗馬。密以祖母年高，無人奉養，遂不應命。乃上疏曰：臣以險釁，夙遭閔凶，生孩六月，慈父見背，行年四歲，舅奪母志。祖母劉愍臣孤弱，躬親撫養。臣少多疾病，九歲不行，零丁辛苦，至於成立。既無伯叔，終鮮兄弟，門衰祚薄，晚有兒息。外無期功彊近之親，內無應門五尺之童,GJTS-XXD,古今圖書集成·學行典,255
孝弟,煢煢孑立，形影相弔。而劉早嬰疾病，常在床蓐，臣侍湯藥，未嘗廢離。自奉聖朝，沐浴清化，前太守臣逵察臣孝廉，後刺史臣榮舉臣秀才。臣以供養無主，辭不赴命。明詔特下，拜臣郎中，尋蒙國恩，除臣洗馬。猥以微賤，當侍東宮，非臣隕首所能上報。臣具以表聞，辭不就職。詔書切峻，責臣逋慢，郡縣逼迫，催臣上道，州司臨門，急於星火。臣欲奉詔奔馳，則劉病日篤；苟徇私情，則告訴不許。臣之進退，實為狼狽。伏惟聖朝以孝治天下，凡在故老，猶蒙矜卹，況臣孤苦尪羸之極。且臣少仕偽朝，歷職郎署，本圖宦達，不矜名節。今臣亡國賤俘，至微至陋,GJTS-XXD,古今圖書集成·學行典,250
孝弟,著述《理論》，《論中》和仁義儒學道化之士，凡十篇，安東將軍胡羆與皇甫士安深善之，又與士安論夷齊，及司馬文中，杜超宗令先文廣休等議論，往返言經訓詁，眾人服，其理趣釋，河內趙子聲誄詩賦之，屬二十餘篇，壽良李驤與陳承祚相長短，密公議其得失，而切責之，常言：吾獨立於世，顧影為儔而不懼者，心無彼此於人也，故密六子皆英挺秀逸，號曰：六龍。長子賜字宗碩，州別駕舉秀才，汶山太守少與東海王司馬元超友昵，每書詩往返，雅有新聲，少子興字雋碩，太傅參軍，幼子盛碩，寧浦太守，密同時蜀郡高玩字伯珍，少受學於太常杜瓊術藝，微妙博聞，強識清尚簡素，少與密齊名，官位相比大同，後察孝廉，除曲陽令，單車之縣，移檄縣綱紀不使，遣迎以明三才徵為太史令，送者亦不出界，朝廷稱之方論大用會卒。,GJTS-XXD,古今圖書集成·學行典,327
孝弟,少有異才。年八歲，詣吳太尉戴昌，昌贈詩以觀之，彥於坐答之，辭甚慷慨。母王氏因疾失明，彥每言及，未嘗不流涕。於是不應辟召，躬自侍養，母食必自哺之。母既疾久，至於婢使數見捶撻。婢忿恨，伺彥蹔行，取蠐螬炙飴之。母食以為美，然疑是異物，密藏以示彥。彥見之，抱母慟哭，絕而復蘇。母目豁然即開，從此遂愈。彥仕吳，至中書侍郎。吳平，陸雲薦之於刺史周浚，本邑大中正劉頌又舉彥為小中正。太康中卒。,GJTS-XXD,古今圖書集成·學行典,189
孝弟,虞仁孝自天至，年十四喪父，毀瘠過禮，日以米百粒用糝藜藿，其師諭之曰：汝毀瘠如此，必至滅性，滅性不孝，宜自抑割。虞曰：藜藿雜米，足以勝哀。虞有園在宅北數里，瓜果初熟，有人踰垣盜之。虞以園援多棘刺，恐偷見人驚走而致傷損，乃使奴為之開道。及偷負瓜將出，見道通利，知虞使除之，乃送所盜瓜，叩頭請罪。虞乃懽然，盡以瓜與之。嘗行，寄宿逆旅，同宿客失脯，疑虞為盜。虞默然無言，便解衣償之。主人曰：此舍數失魚肉雞鴨，多是狐狸偷去，君何以疑人。乃將脯主至山冢閒尋求，果得之。客求還衣，虞投之不顧。虞諸兄仕於石勒之世,GJTS-XXD,古今圖書集成·學行典,248
孝弟,年十歲，父為鄰人竇度所殺。談陰有復讎志，而懼為度所疑，寸刃不畜，日夜伺度，未得。至年十八，乃密市利鍤，陽若耕鉏者。度常乘船出入，經一橋下，談伺度行還，伏草中，度既過，談於橋上以鍤斬之，應手而死。既而歸罪有司，太守孔巖義其孝勇，列上宥之。巖諸子為孫恩所害，無嗣，談乃移居會稽，修理巖父子墳墓，盡其心力。後太守孔廞究其義行，元興三年，舉談為孝廉，時稱其得人。談不應召，終於家。,GJTS-XXD,古今圖書集成·學行典,186
孝弟,吳伏波將軍秀之曾孫也。晷為兒童，未嘗被呵怒。顧榮見而稱之，謂其外祖薛兼曰：此兒神用清審，志氣貞立，非常童也。及長，恭孝清約，學識有理義，每獨處幽闇之中，容止瞻望未嘗傾邪。雖侯家豐厚，而晷常布衣蔬食，躬親壟畝，誦詠不廢，欣然獨得。父母愍其如此，欲加優饒，而夙興夜寐，無蹔懈也。父母起居嘗饌，雖諸兄親饋，而晷不離左右。富春車道既少，動經山川，父難於風波，每行乘籃輿，晷躬自扶侍，所詣之處，則於門外樹下藩屏之閒隱息，初不令主人知之。兄嘗篤疾經年，晷躬自扶侍，藥石甘苦，必經心目，跋涉山水，祈求懇至。而聞人之善，欣若有得；聞人之惡，慘若有失。見人饑寒，並周贍之，鄉里贈遺，一無所受。,GJTS-XXD,古今圖書集成·學行典,287
孝弟,父亡，負土成墳廬，其側一夕野火燎山，將近塋域，孝先遶墓號慟，忽群鳥濡羽沃，滅尋於火處，迸泉一穴，味極甘冽，溉田數百畝，縣令李師旦名之曰：孝子泉。號所居曰：孝泉鄉，元何驥子詩云：三年廬墓孝心純，物類相孚義感深，烈火不勝禽翼水，蒼天為答吉人心。,GJTS-XXD,古今圖書集成·學行典,120
孝弟,石三郎在晉稱為孝子，在後世祀為福神，今南關過渡三里許，有坊書石孝子祠，內有碑記，其神朝冠朝服，像貌儼然。,GJTS-XXD,古今圖書集成·學行典,52
孝弟,廖貴清，事親至孝，不樂從仕，嘗言蔬水承歡便是家庭樂事，隱居桃溪，生七子，孝友，無閒言，內外兼有才名，世稱七賢同芳。李釗，毅子博學，仕至越雋太守，初父在圍中未知吉凶，釗不穀食，惟茹草而已，居鄉孝聞。,GJTS-XXD,古今圖書集成·學行典,98
孝弟,七歲喪父，事母至孝。年五十二，又喪母，三年不進鹽酪，號泣晝夜不絕聲。勤身運力，以營葬事。服除後，二十餘年布衣蔬食，言輒流涕。常居墓側，未嘗暫違。太祖元嘉初，卒。,GJTS-XXD,古今圖書集成·學行典,80
孝弟,以此奉尊上下耳。原平乃拜而受之。及母終，毀瘠彌甚，僅乃免喪。墓前有數十畝田，不屬原平，每至農月，耕者恆裸袒，原平不欲使人慢其墳墓，乃販質家貲，貴買此田。三農之月，輒束帶垂泣，躬自耕墾。每出市賣物，人問幾錢，裁言其半，如此積時，邑人皆共識悉，輒加本價與之。彼此相讓，欲買者稍稍減價，要使微賤，然後取直。居宅下濕，遶宅為溝，以通淤水。宅上種少竹，春月夜有盜其筍者，原平偶起見之，盜者奔走墜溝。原平自以不能廣施，至使此人顛沛，乃於所植竹處溝上立小橋，令足通行，又采筍置籬外。鄰曲慚愧，無復取者。太祖崩，原平號哭致慟，日食麥一枚，如此五日。人或問之曰：誰非王民,GJTS-XXD,古今圖書集成·學行典,276
孝弟,太守王韶之臨郡，發日：前被符，孝廉之選，必審其人，雖四科難該，文質寡備，必能孝義邁俗，拔萃著聞者，便足以顯應明，允將符旨。烏程潘綜守死孝道，全親濟難。烏程吳逵義行純至，列墳成行。咸精誠內淳，休聲外著，可並察孝廉，并列上州臺，陳其行跡。及將行，設祖道，贈以四言詩曰：東寶惟金，南木有喬。發煇曾崖，竦幹重霄。美哉茲土，世載英髦。育翮幽林，養音九皋。唐后明揚，漢宗蒲輪。我皇降鑑，思樂懷人。群臣競薦，舊章惟新。余亦奚貢，曰義與仁。仁義伊在,GJTS-XXD,古今圖書集成·學行典,216
孝弟,惟吳惟潘。心積純孝，事著艱難。投死如歸，淑問若蘭。吳寔履仁，心力偕單。固此苦節，易彼歲寒。霜雪雖厚，松柏丸丸。人亦有言，無善不彰。二子徽猷，彌久彌芳。拔叢出類，景行朝陽。誰謂道遐，弘之則光。咨爾庶士，無然怠荒。江革奉摯，慶祿是荷。姜詩入貢，漢朝咨嗟。勖哉行人，敬爾休嘉。俾是下國，照煇京華。伊余朽駘，竊服懼盜。無能禮樂，豈暇聲教。順彼康夷，懿德是好。聊綴所懷，以贈二孝。元嘉四年，有司奏改其里為純孝里，蠲租布三世。,GJTS-XXD,古今圖書集成·學行典,207
孝弟,元嘉初，父又喪亡，家貧力弱，無以營葬，兄弟二人，晝則傭力，夜則號感。鄉里並哀之，乃各出夫力助作磚。磚須水而天旱，穿井數十丈，泉不出；墓處去淮五里，荷擔遠汲，困而不周。彭號天自訴，如此積日。一旦大霧，霧歇，塼前忽生泉水，鄉鄰助之者，並嗟歎神異，縣邑近遠，悉往觀之。葬事既竟，水便自竭。元嘉九年，太守劉伯龍依事表言，改其里為通靈里，蠲租布三世。,GJTS-XXD,古今圖書集成·學行典,170
孝弟,年數歲，所生母郭氏，久嬰痼疾，晨昏溫凊，和藥捧膳，不闕一時，勤容戚顏，未嘗暫改。恐僕役營疾懈倦，躬自執勞。為母病畏驚，微踐過甚，一家尊卑，感至性，咸納屨而行，屏氣而語，如此者十餘年。初為州主簿，中軍行參軍，太子舍人，俄遷祕書丞。自以兄居權貴，已蒙超擢，固辭不就。徐羡之請為司空長史，黃門郎。元嘉三年，從坐伏誅，時年三十一。徐雄，文伯子克傳其家業，事母孝謹，母終毀瘠幾至自滅俄而兄亡，扶杖臨喪，撫膺一慟遂以哀，卒。,GJTS-XXD,古今圖書集成·學行典,206
孝弟,宋元嘉末，弟尉之為武進縣戍，隨王誕起義，太祖遣軍主華欽討之，吏民皆散，尉之獨留，見執將死。欣之詣欽乞代弟命，辭淚哀切，兄弟皆見原。建元二年，有詔蠲表。永明初，廣陵民章起之二息犯罪爭死，太守劉悛表以聞。,GJTS-XXD,古今圖書集成·學行典,100
孝弟,河南辛普明僑居會稽，自少與兄同處一帳，兄亡，以帳施靈座，夏月多蚊，普明不以露寢見色。兄將葬，鄰人嘉其義，賻助甚多，普明初受，後皆反之。贈者甚怪，普明曰：本以兄墓不周，故不逆來意。今何忍亡者餘物以為家財。後遭母喪，幾至毀滅。揚州刺史豫章王辟為義曹從事。年五十卒。,GJTS-XXD,古今圖書集成·學行典,130
孝弟,何伯璵，弟幼璵，俱厲節操。養孤兄子，及長為婚，推家業盡與之。安貧枯槁，誨人不倦，鄉里呼為人師。郡守下車，莫不修謁。永明十一年，伯璵卒。幼璵少好佛法，翦落長齋，持行精苦。兄弟年並八十餘。,GJTS-XXD,古今圖書集成·學行典,92
孝弟,領軍將軍諶從祖兄弟也。父孝孫，左軍。叡明初仕員外殿中將軍，少有至性，奉親謹篤。母病躬禱，夕不假寐，及亡，不勝哀而卒。永明五年，世祖詔曰：龍驤將軍、安西中兵參軍、松滋令蕭叡明，愛敬淳深，色養盡禮，喪過乎哀，遂致毀滅。雖未達聖教，而一至可愍。宜加榮命，以矜善人。可贈中書郎。,GJTS-XXD,古今圖書集成·學行典,135
孝弟,建武二年，剡縣有小兒年八歲，與母俱得赤班病，母死，家人以小兒猶惡，不令其知，小兒疑之，問云，母嘗數問我病，昨來覺聲羸，今不復聞，何謂也？因自投下床匍匐，至母屍側頓絕而死，鄉鄰告之縣令，宗善才求表廬事竟不行。,GJTS-XXD,古今圖書集成·學行典,103
孝弟,東宮建，以本官侍皇太子讀，甚見知重，詔與太子中庶子殷鈞、中舍人到洽、國子博士明山賓等，遞日為太子講《五經》義。遷散騎侍郎、荊州大中正。卒，時年四十六。,GJTS-XXD,古今圖書集成·學行典,75
孝弟,世居襄陽。翂幼有孝性。年十一，遭所生母憂，水漿不入口，殆將滅性，親黨異之。天監初，父為吳興原鄉令，為姦吏所誣，逮詣廷尉。翂年十五，號泣衢路，祈請公卿，行人見者，皆為隕涕。其父理雖清白，恥為吏訊，乃虛自引咎，罪當大辟。翂乃撾登聞鼓，乞代父命。高祖異之，敕廷尉卿蔡法度曰：吉翂請死贖父，義誠可嘉；但其幼童，未必自能造意。卿可嚴加脅誘，取其款實。法度受敕還寺，盛陳徽纆，備列官司，厲色問翂曰：爾求代父死，敕已相許，便應伏法。然刀鋸至劇，審能死不。且爾童孺，志不及此，必為人所教。姓名是誰，可具列答。若有悔異，亦相聽許。翂對曰：囚雖蒙弱，豈不知死可畏憚。顧諸弟稚藐，惟囚為長，不忍見父極刑，自延視息。所以內斷胸臆，上千萬乘。今欲殉身不測，委骨泉壤，此非細故，奈何受人教耶。明詔聽代，不異登仙，豈有回貳。法度知翂至心有在，不可屈撓，乃更和顏誘語之曰：主上知尊侯無罪,GJTS-XXD,古今圖書集成·學行典,377
孝弟,年十歲，母患屍疰，每發輒危殆。懷明夜於星下稽顙祈禱，時寒甚切，忽聞香氣，空中有人語曰：童子母須臾永差，無勞自苦。未曉，而母豁然平復。鄉里異之。十五喪父，幾至滅性，負土成墳，贈助無所受。免喪，與鄉人郭俱師事南陽劉虯。虯嘗一日廢講，獨居涕泣。懷明竊問其故，虯家人答云：是外祖亡日。時虯母亦亡矣。懷明聞之，即日罷學，還家就養。虯歎曰：韓生無虞丘之恨矣。家貧，常肆力以供甘脆，嬉怡膝下，朝夕不離母側。母年九十一，以壽終，懷明水漿不入口一旬，號哭不絕聲。有雙白鳩巢其廬上，字乳馴狎，若家禽焉，服釋乃去。既除喪，蔬食終身，衣衾無改。天監初，刺史始興王憺表言之。州累辟不就，卒於家。,GJTS-XXD,古今圖書集成·學行典,284
孝弟,，為當時最。天監中，歷官《五經》博士。脩少傳父業，兼通《孝經》、《論語》，善尺牘，頗解文章。初為湘東王國侍郎，稍遷輕車湘東府行參軍，並兼國子助教。武陵王為揚州，引為宣惠參軍、限內記室。脩性至孝，父喪毀瘠過禮，因患冷氣。及丁母憂，水漿不入口二十三日，氣絕復蘇，每號慟嘔血，遂以毀卒。,GJTS-XXD,古今圖書集成·學行典,140
孝弟,晉太常融八世孫。父叡，有才辯，知名齊世，歷官司徒從事中郎。叡妻王奐女。奐為雍州刺史、鎮北將軍，乃言於朝，以叡為鎮北長史、河南太守。奐誅，叡井見害。鈞時年九歲，以孝聞。及長，恬靜簡交遊，好學有思理。善隸書，為當時楷法，南郡范雲、樂安任昉，並稱賞之。高祖與叡少舊故，以女妻鈞，即永興公主也。天監初，拜駙馬都尉，起家祕書郎、太子舍人、司徒主簿、祕書丞。鈞在職，啟校定祕閣四部書，更為目錄。又受詔料檢西省注書古跡，別為品目。遷驃騎從事中郎，中書郎、太子家令、掌東宮書記。頃之，遷給事黃門侍郎、中庶子、尚書吏部郎、司徒左長史，侍中。東宮置學士，復以鈞為之。復為中庶子，領國子博士、左驍騎將軍，博士如故。出為明威將軍、臨川內史。鈞體羸多疾，閉閣臥治，而百姓化其德，劫盜皆奔出境。嘗擒劫帥，不加考掠，但和言誚責。劫帥稽顙乞改過，鈞便命遣之,GJTS-XXD,古今圖書集成·學行典,362
孝弟,時吳興沈約、樂安任昉，並相賞重，昉與革書云：此段雍府妙選英才，文房之職，總卿昆季，可謂馭二龍於長途，騁騏驥於千里。途次江夏，觀遇疾卒。革時在雍，為府王所禮，款若布衣。王被徵為丹陽尹，以革為記室，領五官掾，除通直散騎常侍，建康正。頻遷秣陵、建康令。為治明肅，豪彊憚之。入為中書舍人，尚書左丞，司農卿，復出為雲麾晉安王長史、尋陽太守、行江州府事。徙仁威廬陵王長史，太守、行事如故，以清嚴為百城所憚。時少王行事多傾意於籤帥，革以正直自居，不與籤帥等同坐。俄遷左光祿大夫、南平王長史、御史中丞，彈奏豪權，一無所避。除少府卿，出為貞威將軍、北中郎南康王長史、廣陵太守,GJTS-XXD,古今圖書集成·學行典,278
孝弟,梁天監中，常邕和殺其父安樂。景雋謀復仇購人刺殺邕和及其子弟，武帝義之不罪，後為北豫州刺史，思報效大，有政績，州人樹碑紀德。卒，諡忠烈。,GJTS-XXD,古今圖書集成·學行典,67
孝弟,祖悅之，為太學博士，朝廷辟召，不赴。父靈瑜，居父憂，以毀卒。元琰時童孺，哀慕盡禮。及長好學，博通經史。性謙讓，不以所長驕人。祖母患癰，嘗自含吮。齊建武二年，召為安北參軍，不赴。沛國劉瓛深加器異，嘗表稱之。,GJTS-XXD,古今圖書集成·學行典,102
孝弟,不害行哭道路，遠近尋求，無所不至，遇見死人溝水中，即投身而下，扶捧閱視，舉醴凍濕，水漿不入口，號泣不輟聲，如是者七日，始得母屍。不害憑屍而哭，每舉音輒氣絕，行路無不為之流涕。即於江陵權殯，與王裒、庾信俱入長安，自是蔬食布衣，枯槁骨立，見者莫不哀之。大建七年，自周還朝，其年詔除司農卿，尋遷光祿大夫。八年，加明威將軍、晉陵太守。在郡感疾，詔以光祿大夫徵還養疾。後主即位，加給事中。初，不害之還也，周留其長子僧首，因居關中。禎明三年，京城陷，僧首來迎，不害道病卒，時年八十五。,GJTS-XXD,古今圖書集成·學行典,236
孝弟,敢以為託耳。是夜卒，敕賻米一百斛，布三十匹。後主問察曰：謝貞有何親屬。察因啟曰：貞有一子年六歲。即有敕長給衣糧。初，貞之病亟也，遺疏告族子凱曰：吾少罹酷罰，十四傾外蔭，十六鍾太清之禍，流離絕國，二十餘載。號天蹐地，遂同有感，得還侍奉，守先人墳墓，於吾之分足矣。不悟朝廷採拾空薄，累致清階，縱其殞絕，無所酬報。今在憂棘，晷漏將盡，斂手而歸，何所多念。氣絕之後，若直棄之草野，依僧家屍林法，是吾所願，正恐過為獨異耳。可用簿板周身，載以露車，覆以葦茨，坎山而埋之。又吾終尟兄弟，無他子孫，靖年幼小，未閑人事，但可三月施小床，設香水，盡卿兄弟相厚之情，即除之，無益之事，勿為也。初，貞在周嘗侍趙王讀，王即周武帝之愛弟也，厚相禮遇。王嘗聞左右說貞每獨處必晝夜涕泣，因私使訪問，知貞母年老，遠在江南，乃謂貞曰：寡人若出居藩，當遣侍讀還家供養。後數年，王果出，因辭見，面奏曰：謝貞至孝而母老，臣願放還。帝奇王仁愛而遣之，因隨聘使杜子暉還國。所有集，值兵亂多不存。,GJTS-XXD,古今圖書集成·學行典,424
孝弟,時有孔景行者，為侯景將，富於財，孝克密因媒者陳意，景行多從左右，逼而迎之，臧涕泣而去，所得穀帛，悉以供養。孝克又剃髮為沙門，改名法整，兼乞食以充給焉。臧氏亦深念舊恩，數私致饋餉，故不乏絕。後景行戰死，臧伺孝克於途中，累日乃見，謂孝克曰：往日之事，非為相負，今既得脫，當歸供養。孝克默然無答。於是歸俗，更為夫妻。後東遊，居於錢塘之佳義里，與諸僧討論釋典，遂通《三論》。每日二時講，旦講佛經，晚講《禮傳》，道俗受業者數百人。天嘉中，除郯令，非其好也，尋復去職。太建四年，徵為秘書丞，不就，乃蔬食長齋，持菩薩戒,GJTS-XXD,古今圖書集成·學行典,252
孝弟,又以荔蔬食積久，非羸疾所堪，乃敕曰：能敦布素，乃當為高，卿年事已多，氣力稍減，方欲仗委，良須克壯，今給卿魚肉，不得固從所執也。荔終不從。天嘉二年卒，時年五十九。文帝甚傷惜之，贈侍中，諡曰德子。及喪柩還鄉里，上親出臨送，當時榮之。子世基、世南，並少知名。,GJTS-XXD,古今圖書集成·學行典,126
孝弟,其母為人所害，益德童幼為母復仇。還家，哭於殯以待縣官。高祖、文明太后以其幼而孝決，又不逃罪，特免之。居父喪過禮，詔遣祕書中散溫紹伯奉璽書慰之，令自抑割以全孝道。又詔其宗親，使相喻獎，勿令有滅性之譏。,GJTS-XXD,古今圖書集成·學行典,99
孝弟,三歲喪父，為叔所養。母年九十三卒，引年七十五，哀毀過禮。三年服畢，恨不識父，追服斬衰，食粥麤服，誓終身命。經十三年，哀慕不改，為郡縣鄉閭三百餘人上狀稱美。有司奏宜旌賞，復其一門，樹其純孝。詔別敕集書標楊引至行，又可假以散員之名。,GJTS-XXD,古今圖書集成·學行典,114
孝弟,並幼小，父母為人所殺，四時號慕，悲感鄉鄰。及長報仇，避地永安。昆弟同居四十餘載，閨門和睦，讓逸競勞。雖於儉年糊饘不繼，賓客經過，必傾所有。每守宰殯喪，私辦車牛，送終葬所。鄰人孤貧窘困，莫不解衣輟糧以相賑恤。鄉閭五百餘人詣州稱頌焉。刺史以悉達兄弟行著鄉里，板贈悉達父渤海太守。悉達後欲改葬，亡失墳墓，推尋弗獲，號哭之聲晝夜不止，叫訴神祇。忽於悉達足下地陷，得父銘記。因遷葬曾祖已下三世九喪，傾盡資業，不假於人，哀感毀悴，有過初喪。有司奏聞，標閭復役，以彰孝義。,GJTS-XXD,古今圖書集成·學行典,229
孝弟,齊州人崔承宗，其父於宋世仕漢中，母喪，因殯彼。後青徐歸國，遂為隔絕。承宗性至孝，萬里投險，偷路負喪還京師。黃門侍郎孫惠蔚聞之曰：吾於斯人見廉范之情矣。於是弔贈盡禮，如舊相識。居父母喪，鬢髮墜落，水漿不入口，吐血數升。詔表門閭。喪母，水漿不入口五日，吐血數升，居憂毀瘠，見稱州里。有司奏聞，出帝詔標門閭。,GJTS-XXD,古今圖書集成·學行典,151
孝弟,隱叔父洽，洽子謨，謨子鸞。鸞弟瓊，字普賢。少以孝行稱，母會病，季秋之月，思瓜不已。瓊夢想見之，求而遂獲。時人稱異。母終，州郡屢辟，皆不就。,GJTS-XXD,古今圖書集成·學行典,69
孝弟,少聰敏，有識度。年八歲，太祖見而奇之，曰：王公有此孫，足為不朽。即以為鎮遠將軍，拜太子舍人。以祖憂去職。述幼喪父，為羆所鞠養。及居喪，深合禮度。於時東西交爭，金革方始，群官遭喪者，卒哭之後，皆起令視事。述請終禮制，辭理懇切。太祖命中使就視，知其哀毀，乃特許之。喪畢，襲爵扶風郡公，累遷上大將軍。,GJTS-XXD,古今圖書集成·學行典,147
孝弟,其先，京兆杜陵人也，徙居襄陽。祖乾光，齊司徒右長史。父漸，梁邊城太守。叔毗早歲而孤，事母以孝聞。性慷慨有志節。勵精好學，尤善《左氏春秋》。仕梁，為宜豐侯蕭修府中直兵參軍。大統十七年，太祖令大將軍達奚武經略漢州。明年，武圍修於南鄭。修令叔毗詣闕請和。太祖見而禮之。使未反，而修中直兵參軍曹策、參軍劉曉謀以城降武。時叔毗兄君錫為修中記室參軍，從子映錄事參軍，映弟晰中直兵參軍，並有文武材略，各領部曲數百人。策等忌之，懼不同己，遂誣以謀叛，擅加害焉。修尋討策等，擒之，斬曉而免策。及修降，策至長安。叔毗朝夕號泣，具申冤狀。朝議以事在歸附之前，不可追罪。叔毗內懷憤惋，志在復讎。然恐違朝憲,GJTS-XXD,古今圖書集成·學行典,290
孝弟,徐孝，穎祖驎梁侍中石陽侯，父樞陳尚書起部郎，孝穎勤學多覽，善屬文，性至孝丁，母憂三年，衰絰不離身，經冬不御綿，纊形體骨立，每哭臨哀聲徹郡邑，聞者隕涕，常在園中晝臥，見人盜菜，徐轉身向裡，恐盜見之，仕煬帝為學士校書郎。親沒，負土築墳。居喪盡禮朝廷，旌嘉及卒，視其脊骨皆毀。大業末，表其門閭。唐貞觀中，蠲其賦役。,GJTS-XXD,古今圖書集成·學行典,154
孝弟,父喪，廬墓里人格虎，虎投其廬中，寶以衣覆之。里人問寶，寶曰：虎顧可舍藏耶。虎竟得脫渡江去。其後虎致鹿助寶祭，人以為寶孝能格猛獸云。喪父，權厝宅，後宅火煙，燄盛力不能捄，投火死，鄉人哀其捐身為孝也，共墓葬之，因祠焉。,GJTS-XXD,古今圖書集成·學行典,107
孝弟,符表，符朗兄子也。從父徙安成，年十六母姜氏有疾，晝夜省侍。母日一食，表亦一食；母不食，表亦不食，竟以不食死。俄母亦歿，俱葬於四望岡。太守為表其墓。並共財產，家門雍睦鄉里敬異，有司申奏表其門閭。早孤，為祖母所養。祖母病，元卿在遠輒心痛，大病則大痛，小病則小痛，以此為常鄉里宗事之，號宗曾子。,GJTS-XXD,古今圖書集成·學行典,144
孝弟,隋末荒饉，夜丐食野中，還進母，為賊執，欲殺之，告以情，賊閔其孝，為解縛。母病癰，叔才吮瘡注藥。及亡，廬墓，有白鵲止廬傍。高宗時，表異其家。至德閒，有常州人王遇、弟遐俱為賊執，將釋一人，兄弟相讓死，賊感其意，盡縱之。,GJTS-XXD,古今圖書集成·學行典,107
孝弟,父審素，為巂州都督，有陳纂仁者，誣其冒戰級、私庸兵。元宗疑之，詔監察御史楊汪即按。纂仁復告審素與總管董堂禮謀反。於是汪收審素繫雅州獄，馳至巂州按反狀。堂禮不勝忿，殺纂仁，以兵七百圍汪，脅使露章雪審素罪。既而吏共斬堂禮，汪得出，遂當審素實反，斬之，沒其家。琇與兄尚幼，徙嶺南。久之，逃還。汪更名萬頃。時年十三，琇少二歲。夜狙萬頃於魏王池，斫其馬，萬頃驚，不及鬥，為琇所殺。條所以殺萬頃狀繫於斧，奔江南，將殺構父罪者，然後詣有司。道汜水，吏捕以聞。中書令張九齡等皆稱其孝烈，宜貸死，侍中裴耀卿等陳不可，帝亦喟然，謂九齡曰：孝子者，義不顧命。殺之可成其志，赦之則虧律。凡為子，孰不願孝。轉相讎殺，遂無已時。卒用耀卿議，議者以為冤。帝下詔申諭，乃殺之。臨刑賜食，不能進，琇色自如，曰：下見先人，復何恨。人莫不閔之，為誄揭於道，斂錢為葬北邙，尚恐仇人發之，作疑塚，使不知其處。,GJTS-XXD,古今圖書集成·學行典,383
孝弟,高宗時，絳州人趙師舉父為人殺，師舉幼，母改嫁，仇家不疑。師舉長，為人傭，夜讀書。久之，手殺讎人，詣官自陳，帝原之。,GJTS-XXD,古今圖書集成·學行典,57
孝弟,禮之所謂讎者，冤抑沈痛而號無告也，非謂抵罪觸法，陷於大戮，而曰彼殺之我乃殺之，不議曲直，暴寡脅弱而已。《春秋傳》曰：父不受誅，子復讎可也；父受誅，子復讎，此推刃之道。復讎不除害。今若取此以斷兩下相殺，則合於禮矣。且夫不忘讎，孝也；不愛死，義也。元慶能不越於禮，服孝死義，是必達禮而聞道者也。夫達禮聞道之人，豈其以王法為敵讎者哉。議者反以為戮，黷刑壞禮，其不可以為典明矣。請下臣議附於令，有斷斯獄者，不宜以前議從事。,GJTS-XXD,古今圖書集成·學行典,207
孝弟,父讎不同天，而法殺人必死。禮、法，王教大端也，二說異焉。下尚書省議。職方員外郎韓愈曰：子復父讎，見于《春秋》、於《禮記》、《周官》，若子史，不勝數，未有非而罪者。最宜詳於律，而律無條，非闕文也。蓋以為不許復讎，則傷孝子之心；許復讎，則人將倚法顓殺，無以禁止。夫律雖本於聖人，然執而行之者，有司也。經之所明者，制有司者也。丁寧其義於經而深沒其文於律者，將使法吏一斷於法，而經術之士得引經以議也。《周官》曰：凡殺人而義者，令勿讎，讎之則死。義者，宜也。明殺人而不得其宜者，子得復讎也。此百姓之相讎者也。公羊子曰：父不受誅，子復讎可也。不受誅者，罪不當誅也。誅者，上施下之辭，非百姓相殺也。《周官》曰：凡執仇讎者，書於士，殺之無罪。言將復讎，必先言於官，則無罪也。復讎之名雖同，而其事各異。或百姓相讎，如《周官》所稱，可議於今者；或為官吏所誅，如《公羊》所稱，不可行於今者。《周官》所稱：將復讎先告於士，若孤稚羸弱，抱微志而伺敵人之便，恐不能自言，未可以為斷於今也。然則殺之與赦不可一，宜定其制曰：有復父讎者，事發，具其事下尚書省，集議以聞，酌處之。則經無失指矣。有詔以悅申冤，請罪詣公門，流循州。,GJTS-XXD,古今圖書集成·學行典,496
孝弟,甫三歲，已有知。時母病，不飲乳，慘慘有憂色。或以珍餌詭悅之，輒不食，還以進母。後親喪，常廬於塋，有甘露、嘉禾、靈芝、木連理、白兔之祥。天寶中，表異其閭。,GJTS-XXD,古今圖書集成·學行典,76
孝弟,會昌中，侍母至廣州，及沙涌口，暴風，母溺死，博武自投於水。嶺南節度使盧貞俾吏沈罟，獲二屍焉，乃葬之，表其墓曰孝子墓。詔為刻石。三世同居，喪親，廬墓，刺血寫浮屠書，斷手二指，輒復生。州改所居曰成孝鄉廣孝聚。大中時，表其家。,GJTS-XXD,古今圖書集成·學行典,110
孝弟,琮三子：行遠、行芳、行休。永昌時，行遠、行芳斥巂州，六道使至，行遠先就戮，行芳幼當赦，抱持請代，遂與俱死，西南人稱冤悌云。,GJTS-XXD,古今圖書集成·學行典,61
孝弟,賈直言，河朔舊族也，史失其地。父道沖，以藝待詔。代宗時，坐事賜鴆，將死，直言紿其父曰：當謝四方神祇。使者少怠，輒取鴆代飲，迷而踣。明日，毒漬足而出，夕乃蘇。帝憐之，減父死，俱流嶺南。直言由是躄。後署師道府屬。及師道不軌，提刀負棺入諫曰：願前死，不見城之破。又畫縛載監軍狀而妻子係纍者以獻，師道怒，囚之。劉悟既入，釋其禁，辟署義成府。後徙潞，亦隨府遷。監軍劉承偕與悟不平，陰與慈州刺史張汶謀縛悟送闕下，以汶代節度。事洩，悟以圍承偕，殺小使，直言遽入責曰：司空縱兵脅天子使者，是欲效李司空邪。它日復為軍中所指笑。悟聞，感悔，匿承偕於第以免。悟每有過，必爭，故悟能以臣節光明於朝。穆宗召為諫議大夫，群情灑然稱允。而悟固留，得聽。始，悟子從諫貴甚，見直言輒衣紫擁笏，以兵自衛。直言諫悟曰：郎少年，毋使襲山東態，朝服可擅著邪。悟死，從諫不發喪，召大將劉武德等矯悟遺言，與鄰道使共表求襲位，直言入讓曰：父死不哭，何顏面見山東義士乎。從諫起拜。乃居喪，軍中遂安。,GJTS-XXD,古今圖書集成·學行典,424
孝弟,累世同居，躬耕致養，至興貴已四從矣。高祖聞而嘉之，武德二年，詔曰：人稟五常，仁義為重；士有百行，孝敬為先。自古哲王，經邦致治，設教垂範，皆尚於斯。叔世澆訛，人多偽薄，修身克己，事資誘勸。朕恭膺靈命，撫臨四海，愍茲弊俗，方思遷導。宋興貴立操雍和，至情友穆，同居合爨，累代積年，務本力農，崇謙履順。弘長名教，敦勵風俗，宜加褒顯，以勸將來。可表門閭，蠲免課役。布告天下，使明知之。興貴尋卒。,GJTS-XXD,古今圖書集成·學行典,192
孝弟,以極豐潔，故有三牲八簋之盛，五齊九獻之殷。然以神道至敬，可備而不敢廢也。是以血腥爛熟，元樽犧象，靡不畢登於明薦矣。然而薦貴於新，味不尚褻，雖則備物，猶存節制。故《禮》云：天之所生，地之所長，苟可薦者，莫不咸在。備物之情也。三牲之俎，八簋之實，美物備矣；昆蟲之異，草木之實，陰陽之物備矣。此則節制之文也。鈃俎、豆、簠簋、樽罍之實，皆周人之時饌也，其用通於燕饗賓客。而周公制禮，咸與毛血元酒同薦於先。晉中郎盧諶，近古之知禮、著《家祭禮》者也。觀其所薦,GJTS-XXD,古今圖書集成·學行典,223
孝弟,編諸甲令，因宜而薦，以類相從。則新鮮肥濃，盡在是矣，不必加於豆之數也。至於祭器，隨物所宜。故羹，古食也，盛於。，古器也；和羹，時饌也。盛於時器，故毛血盛於盤，元酒盛於樽。未有薦時饌而追用古器者，由古質而今文，便於事也。雖加豆十二，未足以盡天下美物，而措諸清廟，有兼倍之名，近於侈矣。魯人丹桓宮之楹，又刻其桷，《春秋》書以非禮。御孫諫曰：儉，德之恭也；侈，惡之大也。先君有恭德，而君納諸惡，無乃不可乎。是不可以越禮而崇侈於宗廟也。又據《漢書‧藝文志》,GJTS-XXD,古今圖書集成·學行典,224
孝弟,詢訪朝典，以宰相許之。公著陳情，詞意極切，超授給事中，賜紫金魚袋。未幾，遷工部侍郎，仍兼集賢殿學士，寵青宮之舊也。知吏部選事。公著知將欲大用，以疾辭退，因求外官，遂授浙江西道都團練觀察使。二年，授河南尹。皆以清靜為理。改尚書右丞，轉兵部、吏部侍郎，遷禮部尚書、翰林侍講學士。上以浙西災寇，詢求良帥，命檢校戶部尚書領之。詔賜米七萬願以賑給，浙民賴之。改授太常卿，以疾請歸鄉里，未至而終，年六十四。贈右僕射，廢朝一日。著《禮志》十卷。公著清儉守道，每得一官，未嘗不憂色滿容。年四十四喪室，以至終身，無妓妾聲樂之好。凶問至日，中外痛惜之。,GJTS-XXD,古今圖書集成·學行典,266
孝弟,長孫從直，趙公無忌之元孫，年二十餘，父元適為延州膚，施令從直隨之官膚施，近邊多蕃部落，往往劫掠城邑，前後不能制。元適適至，果遇蕃騎數十，劫掠縣下，適至從人吏二百人追之，及于近郊，賊皆歇鞍解甲，元適攻之，而所將人吏無甲冑反為所敗，從者皆走，還元適猶與戰，遂為所執縛之於樹，將加屠戮，從直聞之，遂跣至父，所不懼鋒刃，以身蔽父群，集矢射之，身如蝟毛，又中數十刃，體無完處，從直死之，而州兵大至，其父乃死。,GJTS-XXD,古今圖書集成·學行典,199
孝弟,孟景休，事親以孝聞，丁母憂，哀毀逾禮，殆至滅性。弟景褘年在襁褓，景休親乳之。及親葬時，屬寒，跣履霜，腳指皆墮，既而復生如初。景休進士擢第，歷監察御史、鴻臚丞。為來俊臣所搆，遇害，時人傷焉。年十六，廬父母墓三年，有神燈照墓，猛虎馴伏，有白兔之異。蜀相王公上聞，降敕褒獎，表其門閭。,GJTS-XXD,古今圖書集成·學行典,139
孝弟,永隆初，由進士舉明經，調醴泉尉改汴州參軍，遷華陰令以恤民為己任，民賴以寧，召為司刑丞轉司農卿，適魏元忠與張昌宗廷辨獲罪，上疏申理元忠之枉、張易之惡之謫嶺表，移饒州刺史尋刺，和州丁父袁州司馬敘憂奉喪歸里，葬于邑之虎胛山，負土結廬，七日絕漿，三年不櫛。感醴泉、芝草之瑞，服禫辭祿，廬墓以壽終。宋嘉定十四年，邑令趙崇遂附祠於董孝子之廟。明以董孝子祀于郡，而以無擇專祀焉。,GJTS-XXD,古今圖書集成·學行典,182
孝弟,父沒，廬墓六時臨哭，常有溪龍、山虎助其號聲久之，亦有鬼神助哭。每夜常有二燈來照墓前，至明乃息，又丁母憂，廬墓凡六年，草菴破壞，終不再葺，處于土穴中。每患冷氣，腰腳聲音嘶嗄，而講誦不倦。每謂人曰：干名求進，非為己身。吾二親俱沒，祿不及養，何用名為。竟不應舉，貧苦終身，八十餘而卒。,GJTS-XXD,古今圖書集成·學行典,139
孝弟,有孝行，母患消渴，冬時思桑椹，求之不獲，宅東桑忽生椹，遂以奉母，疾愈。後母亡，毀瘠廬墓有白鶴棲於墓上。天寶二年，旌表。年十四，居喪盡孝。縣令署所居曰至孝里。隋末政亂，辭監察御史，歸後仕唐歷秋官尚書，封南陽侯。天性孝友，與兄弟數世同居，人無閒言。貞觀中，旌表其門，以粟帛存問，仍復其本身之役。數世同居。貞觀初，旌其門，賜粟帛。縣令長以時存問，復其家。貞元閒，廬父母墓，每患汲江水稍遠，忽一虎於廬側跑地得泉，人以為孝感，因名虎泉坊。於元損，父母卒，廬墓四十年。墓側生芝草九莖。武后詔旌表其門。,GJTS-XXD,古今圖書集成·學行典,244
孝弟,，能屬文。天寶末，大盜據京師，父伯祥為好畤尉，為盜執，將刑，郢年十五，披髮解衣請代死，盜義之，俱得釋。寶應初舉進士，官至同平章事，以右僕射致仕。董滿，天寶三年父亡，廬墓生芝九莖。大中元年，表其鄉曰嘉瑞。,GJTS-XXD,古今圖書集成·學行典,101
孝弟,父喪，廬墓七年。有二靈芝生廬前。建中元年，刺史陸長源觀察使常袞以聞詔，旌其門，賜粟帛，名其里曰志孝。,GJTS-XXD,古今圖書集成·學行典,50
孝弟,戴元益，五世同居，家有紫薇本連理。刺史張蒸以聞，詔以嘉木呈瑞，宜蠲徭役，旌其門閭，仍書之史冊。時咸通八年也。,GJTS-XXD,古今圖書集成·學行典,54
孝弟,少托于外祖母家，向始生時，父岌客遠方存亡莫知音信，累年訪求不得，一日自朝還，道見一老人，惻然心動，物色問之，乃父也，向抱頭號慟且悲且喜。帝聞之，咨嘆以為孝，感所致官岌朝散大夫賜錦綵樂工，娛懌其心，向官至工部侍郎。,GJTS-XXD,古今圖書集成·學行典,106
孝弟,甫七歲，妖賊蔡百貫攻城，士民盡逃，廕隨八旬祖母依城中不去。賊至，問故，答以祖母在，不敢行。賊嘉其孝，遂不焚毀城中房屋，事聞建坊旌表。舊有孝子坊。家饒於財，篤友愛，故九子終身不分居，事聞旌表。素孝父，沒負土成墳廬，墓有甘泉之應，詔蠲租稅，旌其門名，其地曰甘泉。登進士，官職方郎，以孝行稱。居喪，廬墓有靈芝、醴泉之祥。,GJTS-XXD,古今圖書集成·學行典,157
孝弟,母病經三年，孝忠割股肉，斷左乳以食母；母病心痛劇，孝忠然火掌中，代母受痛。後數歲母死，孝忠傭為富家奴，得錢以葬。富家知其孝行，養為己子。後養父兩目失明，孝忠為舐之，經七日復能視。以親故，事佛謹，嘗於像前割雙股肉，注油創中，然燈一晝夜。劉鈞聞而召見，給以衣服、錢帛、銀鞍勒馬，署宣陵副使。開寶二年，太祖親征太原，召見慰諭。父權失明，剖腹探肝以救父疾，父復能視而昇不死。冀州南宮人王翰，母喪明，翰自抉右目睛補之，母目明如故。淳化中，並下詔賜粟帛。漢乾祐三年，詔改鄉里名及旌其門閭。太平興國六年，長吏以漢所賜詔書來上，復旌表之。母死，廬墓三年，有甘露降墳樹，芝草生其旁。開寶四年，長吏以聞，詔以居通為延長主簿。大中祥符初，資州人黃德輿葬父母，負土成墳，甘泉湧其側，降詔旌表。,GJTS-XXD,古今圖書集成·學行典,334
孝弟,幼喪父，事母極恭順。娶妻有子，移居母室。凡母之所欲，必親奉之。居常不過中食，絕飲酒茹葷者三十年，以祈母壽。母年百歲，耳目不衰，飲食不減，鄉里異之。至道三年，詔書存恤孝悌，鄉老陳贊率同里四十人狀琮事於轉運使以聞，有詔旌表門閭，除其徭役。明年，母無疾而終。琮哀號幾乎滅性，鄉閭率金帛以助葬。越州應天寺僧者，幼貧無以養母，剃髮乞食以給晨夕。母年一百五歲而終。長沙人畢贊，仕郡為引贊吏，性至孝，父母皆年八十餘。轉運使表其事，詔解職終養。,GJTS-XXD,古今圖書集成·學行典,214
孝弟,喪父，事母兄以孝悌聞。鬻醯市側，以給晨夕，買物不酬價，如所索與之。母病，思道衣不解帶者數月，雙目瘡爛，飲食隨母多少。洎母喪，水漿不入口七日。既葬，裒鬻醯之利，得錢十萬，奉其兄。結廬墓側，日夜悲慟，其妻時兒女詣之，拒不與見。夏日種瓜，以待過客。晝則白兔馴狎，夜則虎豹環其廬而臥。咸平元年，知軍上其事，詔賜束帛，旌其門。,GJTS-XXD,古今圖書集成·學行典,158
孝弟,樊景溫榮恕旻按《宋史‧孝義傳》：樊景溫，陜州芮城人；榮恕旻，雄州歸信人。兄弟異居積年。大中祥符中，景溫樗樹五枝并為一，恕旻家榆樹兩本自合，兩家感其異，復義聚，鄉人稱雍睦。,GJTS-XXD,古今圖書集成·學行典,85
孝弟,業進士，有至行。母卒，負土成墳，廬於其側。日有群烏飛集墳上，哀鳴不去，又嘗有兔馴於坐隅，人稱異焉。大中祥符降詔旌恤。,GJTS-XXD,古今圖書集成·學行典,58
孝弟,性篤孝，力耕以事母。母卒，讓田與其弟堅，遂廬於葬所，晝夜號泣，負土築墳高丈餘。又以二代及諸族父母槁葬者盡禮築之，凡三年成六墳，皆丈餘。不食肉衣帛，不預人事，皇皇然唯恐築之不及，墳成，復留守墳三年。常令兄之子賣藥以自給。年六十餘，足未嘗入縣門。鄉人目為李孝子。天禧中，知府張知白以狀聞，詔賜粟帛，令府縣安存之。里中有母在而析產者聞玭被旌，兄弟慚懼，復相率同居。,GJTS-XXD,古今圖書集成·學行典,179
孝弟,非敦本抑末之道也。詔亟罷之。知閬州，大姓雍子良屢殺人，挾財與勢得不死。至是，又殺人而賂其里民出就吏。獄具，壽昌覺其姦，引囚詰之曰：吾聞子良與汝錢十萬，許納汝女為婦，且婿汝子，故汝代其命，有之乎。囚色動，則又擿之曰：汝且死，書券抑汝女為婢，指錢為顧直，又不婿汝子，將奈何。囚悟，泣涕覆面，曰：囚幾誤死。立取子良正諸法。郡稱為神,GJTS-XXD,古今圖書集成·學行典,162
孝弟,字文卿，性至孝，歸必市酒肉以奉二親，未嘗及妻子。紹興五年大饑，為親負米百里外，遇盜奪之不與，盜欲兵之，芾慟哭曰：吾為親負米，不食三日矣。盜義而釋之。,GJTS-XXD,古今圖書集成·學行典,74
孝弟,父病，貧不能召醫，迺刲股肉啖之，良已。其後母病不能食，慶取右乳焚之，以灰和藥進焉，入口遂差，久之乳復生。宣和三年，守樓异名其坊曰崇孝。紹興七年，守仇悆為之請。十二年，詔表其門，復之。悆曰：韓退之作《鄠人對》，以毀傷支體為害義。而匹夫單人，身膏草莽，軌訓之理未宏，汲引之徒多闕，而乃行成於內，情發自天。使稍知詩書禮義之說，推其所存，出身事主，臨難伏節死義，豈減介之推、安金藏哉。,GJTS-XXD,古今圖書集成·學行典,188
孝弟,紹興六年，潘達兵襲鉛山，父俞年七十，未及出戶遇賊，賊意其有藏金，欲殺之。世寧年未冠，亟引頸願代父死，賊感其孝，兩全之。,GJTS-XXD,古今圖書集成·學行典,59
孝弟,學。以肅睦治家，九世不異爨。四世孫德珪、德璋，孝友天至，晝則聯几案，夜則同衾寢。德璋素剛直，與物多忤，宋亡，仇家遂陷以死罪，當會逮揚州。德珪哀弟之見誣，乃陽謂曰：彼欲害吾也，何預爾事。我往則姦狀白，爾去得不死乎。德璋追至諸暨道中，兄弟相持頓足哭，爭欲就死。德珪默計沮其行，遂紿以無往，夜將半，從閒道逸去。德璋復追至廣陵，德珪已斃於獄。德璋聞之，慟絕者數四，負骨歸葬。廬墓再期，每一悲號，烏鳥皆翔集不食。德珪之子文嗣，病僂，德璋鞠之如己子。,GJTS-XXD,古今圖書集成·學行典,219
孝弟,許九，本田家子。早喪父，獨與母居。淳化三年，饑九往來城邑，求食養母，人厭其數多，斥之。九絕粒病數日，時牟麥未登，九刈青煮食得強起，念母終不得食，哀痛不忍，俱死。因持斧自斷其手，手斷血不出，人皆異之。九乃繫斷手杖頭，示信於市，於是眾皆哀感，爭餽盤飧母子俱全。進士孫浩以其事聞於令，令謂九傷毀支體不孝逐之，浩與俱去常州，留養於家。九每與母同出，累日不至浩所，浩問之曰：所得幸足供母，不欲數累長者。浩益憐之，為置緇衣衣之。居歲餘，母死，九服所得緇衣，漆其斷手，口誦浮圖言，與母俱卒。,GJTS-XXD,古今圖書集成·學行典,238
孝弟,李鼇，壽昌令燧子也。燧濮州人，咸平中，自睦州罷官，北歸過吳江而卒，葬吳天平山，鼇時幼，奉母鄭家于吳天。聖中，母卒，合葬父兆。鼇倚杖寢苫廬于墓，早夜悲痛，甘露降于松楸。母常誦金剛經，鼇刺血書刻于墓中，郎中楊備表之。,GJTS-XXD,古今圖書集成·學行典,106
孝弟,咸平中，舉家為遼騎所掠，樵棄妻挺身入遼，訪父母累年不獲，還刻木招魂以葬，立祠畫像事之，如生服喪三年，哀動行路又，為屬之尊者，次第成服，北望嘆曰：身世如此，自比于人可乎。遂與俗絕自稱贅世翁，唯以論兵擊劍為事。晚年屢遊塞下，畫策干何承矩耿望求滅遼復仇，不用。乃于城東南隅壘磚自環謂之繭室，病革入室，自掩戶卒。累世同居，孝義著聞。大中祥符元年，真宗東封過魯，特旌其門，址在建春門內。,GJTS-XXD,古今圖書集成·學行典,188
孝弟,事母以孝聞。天聖二年，母死，廬墓有巨蛇來，世亮恐其母驚，異痛哭，有頃雷震蛇死，近墓一里出甘泉，二虎往來墓側，有馴伏之狀。知縣陳廷傑書其事於石。天聖進士，奉親至孝。親沒，廬墓側有烏千餘集墓林，人謂孝感云。,GJTS-XXD,古今圖書集成·學行典,101
孝弟,事母至孝，慶曆中，母病亟，仲容刲股肉飼母，弟仲莊亦將刲之，聞兄已進，乃止。母食之，病輒瘳。時有祥雲覆其家，人以為誠孝所感。,GJTS-XXD,古今圖書集成·學行典,61
孝弟,張阿蟠，生甚微。致和中，歲饑，從父母就食。晉陵，父卒，家益貧，蟠方成童傭於馬氏馬染工也。蟠因善其業，主愛之，歲益其傭直，蟠乃盡其力之所，能得以養母。暑月夜，自焚艾以驅蚊蚋，窮冬雨雪爐，未嘗斷薪積二十餘年，母年六十有五而卒，舁喪歸葬，哀感旁人。,GJTS-XXD,古今圖書集成·學行典,121
孝弟,性沈靜，有器識，博學能文。父早卒，奉母周至孝，有盜入其家，以兵懾母，天錫身衛母曰：寧殺我以代母命，所有任取之。盜亦自慚曰：天不殺孝子。於是母子獲全。治平四年，母將革語天錫曰：死生，人之常也。況年九十，又何憾已。引聲浩歌而終，親死喪葬，一稟於禮，終身衣不純采。,GJTS-XXD,古今圖書集成·學行典,129
孝弟,元祐閒，以進士登顯官。始家貧，失母帶經樵蘇，以給父養，自糲食時抱惄也。及授官迎養，中途聞父訃，即奔跣四日，至父喪，所慟幾絕，扶櫬還葬，結廬墓旁，躬負土培墓，成壟如山，遇弔者惟觸地叩哀而已。,GJTS-XXD,古今圖書集成·學行典,94
孝弟,張汝明，元祐中，任司諫，極言蔡京中書執政。蔡卞樞密秉兵文武兩權盡出兄弟之手，于社稷未便。徽宗時，召拜御史，後知岳州，性至孝，父病瘍刺血傅藥而愈。父卒，廬墓居喪，水漿不入口者三日，病羸行輒踣夢父，受以服南星法，用之驗。親終，廬墓六年，有甘泉、芝草之瑞。元祐三年，舉經明行修，有司改其里曰：賓賢。,GJTS-XXD,古今圖書集成·學行典,146
孝弟,七歲而孤，事母兄孝友，居母喪三年，不入私室，既禫，猶不御酒肉。致甘露屢降，白鵲來巢，兄有奇疾，恪刲股以進。紹興中官浚漕渠，兄部役以疾，請未報而歸，主者怒，追逮甚峻，恪往號泣請代，主者義而釋之，兄子有緣役，破家者復為之築室以居，又有坐事當沒入產為贖還之，擇良田數頃為義莊，宗族之貧者日用所須，與嫁娶喪葬皆取具焉。建家塾延名士以訓族之子弟。崇寧閒，鄉里疏其八行曰：孝、友、慈、儉、睦、、任、恤，上之守令及部使者以聞於朝，終朝奉郎屢贈中奉大夫。母周氏刲股起父病，母卒，逵哀毀盡禮。崇寧閒，郡守李孝節為請旌表。淳祐六年，有孫鎬年七十餘，病疽，其子裂肝以療，尋愈。八年，郡守李迪大書刻石，名其所居里曰：申孝。,GJTS-XXD,古今圖書集成·學行典,299
孝弟,居白石，吳越王裔孫。幼居父喪，如成人，廬墓終制。崇寧三舍法行將貢京師，以母老不復仕，事母及寡嫂盡孝。敬闔族同居三十載，無閒言，歲歉損穀價以濟飢民不能償者，焚其券。紹興閒詔，訪孝廉郡以名上，未幾，卒。王龜齡製詩輓之。紹熙中，郡守孫懋表其閭。,GJTS-XXD,古今圖書集成·學行典,119
孝弟,性孝義，居親喪，有孝行，芝生墓廬。從兄宗武晚得官，貧病不能赴，譚厚賑之，季父以疫死，族姻無敢近，譚身任喪紀，又護諸孤。大觀初，以八行舉，譚薦甫上而卒。,GJTS-XXD,古今圖書集成·學行典,75
孝弟,任高安主簿，事親至孝，人故不稱其官，而皆以孝子名之。部使者以孝行舉于朝。政和閒，乞推恩贈父載陽為將仕郎，封母宋氏為長壽縣君。,GJTS-XXD,古今圖書集成·學行典,62
孝弟,建炎初，金人寇越，士女悉奔竄，鼎之獨衣冠侍父，湯藥不去，賊至斥曰：眾皆逃遯避我，汝敢獨留，不畏死耶。鼎之曰：豈不畏死，顧老父年七十餘，病且革，不能負之俱逃，若棄父逃，生心尢不忍，死雖痛，獨奈父何。言與淚俱，賊為感泣，舍去且戒其黨勿更入孝子閭，以是父子俱免於難。紹興五年，母病，明刲脅取肝，以療之，母病即愈。,GJTS-XXD,古今圖書集成·學行典,153
孝弟,少喪父，哀毀幾絕，事母至孝，溪流暴漲，母病丑尚，架木以濟。一日，寇至，捍母伏橋，以身當刃，母得不死，及母亡，居喪盡禮。邑令劉儼聞於朝。乾道閒，表其門。後人名其坊曰：旌孝，橋曰：孝義，見圖經及會通記。事母至孝，淳熙閒，旌其里曰：昭孝。淳熙十年，詔表其居曰：義門。德祐元年，丞相留夢炎復署曰：金華孝友之家。,GJTS-XXD,古今圖書集成·學行典,151
孝弟,淳熙二年武科，歷知昭靖二州，以母老乞養。母病，刲股和藥進，而霍及故，廬墓三年，縣令趙幼聞，立純孝坊以旌之，名其里曰：孝義。,GJTS-XXD,古今圖書集成·學行典,61
孝弟,兄弟三人友愛甚篤，父早沒，經為兩弟營理，家業、田廬、什器盡以讓之，己獨蕭然無。有人咸謂其孝友，經曰：我長，差能任事，財產易致也。弟年，不與之，得所勢必失業流離，我雖饒，能獨安乎。人益重其義。,GJTS-XXD,古今圖書集成·學行典,95
孝弟,生三月，母呂氏患痢而亡。及長，痛不識母，寢食涕流，母忌日必竟日悲號不食。一日見鄰兒亦患痢，腹痛啼不止，萬言因感念母患痛苦必如是，遂大慟嘔血頓絕。祖母蔣抱持不舍，忽一丐者來視之，笑曰：老夫人毋用傷悲，須我兩口水足矣。急索水噀之，果甦。丐者忽不見，後蔣年一百一歲而沒，萬言以孝行聞，贈右宣教郎。,GJTS-XXD,古今圖書集成·學行典,145
孝弟,同妻方氏事母至孝，母沒，刻像以奉。郡守張九成移文咨訪，王十朋詣其家得實，蹟白郡設醴禮之，瑜夫婦卒，其子士表，士則供奉益至郡，繼上其事，詔旌其閭。父壽九十二，敬事罔懈，白首執喪，哀慕彌劇。性至孝，母葉氏嘗病癰，竭力醫治，藥必親嘗，衣不解帶。及母亡，哀毀成疾，而卒。張氏子，逸其名。親沒，廬墓與仰忻齊稱，忻贈以詩。,GJTS-XXD,古今圖書集成·學行典,155
孝弟,慎知禮，仕錢俶為掌書記，從俶歸宋，累官鴻臚卿。時母年八十餘，懇求歸養，退處十年，縉紳稱其孝。自幼至白首，歲讀《五經》一周，每開卷必正襟危坐，未嘗少懈。趙抃，母喪，與弟拊廬墓三年。邑令過勖，牓其里曰：孝弟，築坊立表，孫處為作《孝子傳》。吳概，字致一，事繼母以孝，聞上舍釋褐數歷，郡守部使其貧，如未達時。,GJTS-XXD,古今圖書集成·學行典,150
孝弟,黃遜，痛父蚤逝，奉母極其孝，養母眩目勝失己明，晨昏扶持，無少離。父歿哀毀踰禮，與人言及父母，輒流涕，遂廬墓終身。,GJTS-XXD,古今圖書集成·學行典,56
孝弟,宋世居勾壘，家貧養母，素以孝聞。母病，亟苦乏醫藥，乃禱諸神，割心肉一臠，為糜以進母，病竟愈。知縣章丞議嘉其孝行，特名其里曰：慈孝，示旌異焉。,GJTS-XXD,古今圖書集成·學行典,70
孝弟,性至孝，精繪事，其寫真尤神似凡，所得畫資輒易甘旨奉母，忽感疾死，心尚煖，三日復甦，扶坐良久云。始至一公府，垂簾靜肅，吏呼名召入，遵自陳無罪，吏曰：爾壽盡矣。遵驚泣拜曰：母老，更無兄弟，乞賜終養。吏有難色，拜泣不已，忽簾內紫衣人索籍視之曰：汝母尚有十載餘，矜爾至孝，可歸終養。因取筆註籍發遣，及母以壽終，葬畢服除，遵遍辭親識，痛飲數旬，卒。,GJTS-XXD,古今圖書集成·學行典,169
孝弟,事父母孝，家貧，百里負米為膳。適父患腸癰，百藥不效，醫者曰：非口吮，毒不解。齡遂吮之癰，少瘥。父故，廬墓三年。,GJTS-XXD,古今圖書集成·學行典,55
孝弟,由薦舉授延平學錄，珩有至性，事親孝。李仲公題其堂曰：承志，虞文靖公序之其略曰：未有言而若將有所聞，未有行而若將有所見。苟非以身體親之，心至誠之所積，精神之所感，孰能有先承之意哉。廬墓瑞竹生，里人稱之。有司以孝聞，旌其門。後以春秋魁省任學錄。,GJTS-XXD,古今圖書集成·學行典,120
孝弟,資性明敏，十二能屬文。父病痢久弗愈，克恭輟寢食扶持，親為舐糞、驗候乃數日。父起疾染克恭更劇，忽風雨晝暝，若有神物，持淄斝遺克恭者飲之，疾遂愈，鄉里以為孝感。余公彥，公瑞弟也。由鄉貢入太學，乞歸侍養，宗黨稱之無閒言。親沒，負土為墳，作白雲亭以致其思。江文卿，端平閒，母病，革不可療，文卿刲股和藥以進，病隨愈。邑令以聞，表其門。,GJTS-XXD,古今圖書集成·學行典,162
孝弟,授寶慶府監稅大使，早失怙，事母以孝，母嘗疾甚齋，戒告天刲股以療之。鄉達陳養吾贈詩云：兒身母之肉，兒肉母之血，肉血非兒有，豈惜一臠割。但願母身康，敢怨兒足蹶。蒼蒼萬仞天，母恩奚有極。,GJTS-XXD,古今圖書集成·學行典,90
孝弟,謝孝義，失其名。母孀居守節，疾甚，乃割股療之。鄉民狀其事於郡，時提刑劉筠攝郡事給以錢米，即其門扁曰：孝義，今率口是其處。,GJTS-XXD,古今圖書集成·學行典,60
孝弟,少卓異有大志，好為古文，以進士起家，為淄州軍事推官，嘗知蓬萊縣代還，過鄆州方與曼卿飲，聞母暴疾，亟歸母死，潛一慟遂絕，其妻復撫潛大號而死，時人傷之曰：子死於孝，妻死於義。,GJTS-XXD,古今圖書集成·學行典,85
孝弟,亨工畫，元豐中，朝廷修景靈宮，調天下畫工詣京師，待詔翰林，畀以官祿，亨名第一。以父老固辭歸養，閭里賢之。任客奴張阿九按《鄢陵縣志》：任客奴，刲股肉以愈父疾，與京兆張阿九等，皆表門賜帛。,GJTS-XXD,古今圖書集成·學行典,92
孝弟,父素多資，既老，盡廢之，不甘淡薄，每食必需魚肉，閏朝夕勤苦入市，營奉無闕。父性復乖戾，閏左右承順，甚得其歡心，鄉里稱焉。父嘗臥疾，夜燃長明燈室中，火延籬壁閒。閏聞火聲，驚起馳救，火已熾，煙燄蔽寢戶。閏突入火中，解衣蒙父，抱而出，肌體灼爛，而父無少傷。一女不能救，遂焚死。中統二年，復其役。,GJTS-XXD,古今圖書集成·學行典,144
孝弟,父子明嘗命與兄汝弼別產。子明卒，汝弼家盡廢，汝諧泣請共居。仲父子昭、子玉貧病，汝諧迎至家，奉湯藥甘旨甚謹。後卒，喪葬盡禮。鄉人賢之。州以名聞，表其閭。,GJTS-XXD,古今圖書集成·學行典,75
孝弟,父福遷鄭之管城。其先，三世同爨。毓官福州司獄，滿歸，以母老不復仕。一日，會諸弟，泣申遺訓，願世世無異處，且祝天歃血以盟。自是大小百口，略無閒言，同力合作，家道以殷。毓長兄瑞早世，嫂劉氏守志，毓率家人事之甚恭。次兄選繼歿，嫂王氏，毓母以其少，許歸改嫁，王氏曰：婦無再嫁之義，願終事姑。毓妹贅王佑，佑亡，妹念佑母無子，乞歸王氏養之。人謂孝友節義，萃毓一家。元貞初，旌之。,GJTS-XXD,古今圖書集成·學行典,183
孝弟,父瀏以罪流肇州。韶孫年十歲，不忍父遠謫，朝夕號泣願從。父不能奪，遂與俱往。跋涉萬里，不憚勞苦。道過遼陽，平章塔出見而憫焉，語之曰：天子寬仁，罰不及嗣。邊地苦寒，非汝所堪。吾返汝故鄉，汝願之乎。韶孫曰：既不能以身代父，當死生以之，歸非所願也。塔出驚異，以錢賞之。大德六年，瀏死，韶孫哀慟，見者皆為之泣下。肇州萬戶府以聞，命遣還鄉里，仍旌異之。,GJTS-XXD,古今圖書集成·學行典,170
孝弟,徹徹，擔古思氏。幼喪父，事母篤孝。稍壯，母沒，慟哭頓絕，水漿不入口者三日。既葬，居喪有禮，每節序祭祀，哭泣常如袒括時。年四十餘，思慕猶如孩童。每見人父母，則嗚咽流涕。人問其故，曰：人皆有父母，我獨無，是以泣耳。至大三年，褒異。,GJTS-XXD,古今圖書集成·學行典,113
孝弟,王初應施合德按《元史‧孝友傳》：王初應，漳州長泰人。至大四年二月，從父義士樵劉嶺山，有虎出叢棘中，搏義士，傷右肩，初應赴救，抽鎌刀刺虎鼻殺之，義士得生。泰定二年，同縣施合德，父真祐嘗出耘，為虎扼於田，合德與從弟發仔持斧前殺虎，父得生。並旌其門。,GJTS-XXD,古今圖書集成·學行典,122
孝弟,父娶後妻何氏，德事之如所生。家貧，傭工取直，寸錢尺帛皆上之。四弟並何出，德撫愛尤篤。年五十未娶，稱貸得錢先為弟求婦，諸弟亦化其德，一門藹然。鄉里稱為劉佛子。狀聞褒表。馬押忽，也里可溫氏。素貧，事繼母張氏、庶母呂氏，克盡子職。狀聞褒表。年十歲，繼母郝氏病，居敬憂之，懇天以求代。狀聞，褒表之。,GJTS-XXD,古今圖書集成·學行典,145
孝弟,至順初，北方兵起，民被殺掠。廷讓挈家避山中，有幼弟方乳，母王氏置於懷，兵急，廷讓乃棄己子，一手抱幼弟，一手扶母，疾驅得免。事聞，旌之。,GJTS-XXD,古今圖書集成·學行典,67
孝弟,河南行省署為三叉水、馬站提領。父成病於家，佑忽心驚，舉體沾汗，即棄職歸。父病始二日，遂禱神求代，且嘗糞以驗疾。父卒，廬墓盡哀，有馴兔之瑞。,GJTS-XXD,古今圖書集成·學行典,69
孝弟,以兵部符署鷹房府案牘，親老，辭歸侍養，墾理先墓，身負水灌松柏。父喪，過哀。侍母馮氏尢謹。歲凶，恭夫婦采野菜為食，而營奉甘旨無乏。母有疾，恭手除溷穢，喂哺飲食，且嘗糞以驗疾勢。天曆初，西兵至河南，居民悉竄。恭守視母病，項中一劍，不去。母驚悸而歿，恭居喪盡禮，人稱孝焉。有詔旌其閭。,GJTS-XXD,古今圖書集成·學行典,139
孝弟,父君道，延祐閒求官京師，留贇江南。時贇年幼，及既長，聞其父娶後妻居永平，乃往省之，則父歿已三年矣。庶母聞贇來，盡挾其貲去，更嫁，拒不見贇。贇號哭語人曰：吾之來，為省吾父也。今不幸吾父已歿，思奉其柩歸而窆之，莫知其墓。苟得見庶母示以葬所，死不恨矣，尚忍利遺財耶。久之，聞庶母居海濱，亟裹糧往。庶母復拒之，三日不納。庶母之弟憐之，與偕至永平屬縣樂亭求父墓，又弗得。贇哭禱於神，一夕夢老父以杖指葬處曰：見片磚即可得。明日就其地求之，庶母之弟曰：真是已，斂時有某物可驗。啟朽棺，得父骨以歸。,GJTS-XXD,古今圖書集成·學行典,241
孝弟,父搏有疾，士弘傾家貲求醫，見醫即拜，遍禱諸神，扣額成瘡。父歿，哀毀盡禮，廬墓三年，足未嘗至家。墓廬上有奇鵲來巢，飛鳥翔集，與士弘親近，若相狎然，眾咸異之。終喪，復建祠於塋前，朔望必往奠祭，雖風雨不廢也。有司上其事於朝，旌表之。,GJTS-XXD,古今圖書集成·學行典,113
孝弟,兄榮為奎章閣承制學士，奉母王氏官於朝。母歿，昺與兄榮護喪還家。至平定，大雷雨，流水驟至，昺伏柩上，榮呼之避水，昺不忍舍去，遂為水所漂沒。後得王氏柩於三里外，得昺屍於五里外。詔賜《孝子靳昺碑》。,GJTS-XXD,古今圖書集成·學行典,96
孝弟,嗜學，有孝行。至正十四年，河溢，金鄉、魚臺墳墓多壞。彥斌母卒，慮有後患，乃為厚棺，刻銘曰邳州沙河店史彥斌母柩，仍以四鐵環釘其上，然後葬。明年，墓果為水所漂，彥斌縛草為人，置水中，仰天呼曰：母柩被水，不知其處，願天矜憐哀子之心，假此芻靈，指示母棺。言訖，涕泣橫流，乃乘舟隨草人所之。經十餘日，行三百餘里，草人止桑林中，視之，母柩在焉，載歸復葬之。,GJTS-XXD,古今圖書集成·學行典,172
孝弟,讀書有志操，孝行篤至。至正十四年，亂兵陷袁州，因抄掠上高。兵執其父欲殺之，明德泣告曰：子豈不能代父乎，願勿害吾父也。兵遂殺明德，而免其父，後以高壽終。,GJTS-XXD,古今圖書集成·學行典,75
孝弟,性淳厚，事親至孝。值亂兵掠鄉里，永父謙孫年八十，老不能行，永負父匿山谷中。亂兵執其父，欲殺之，永亟前抱父請以身代，兵遂殺永而釋其父。,GJTS-XXD,古今圖書集成·學行典,66
孝弟,事其繼母沙氏、杜氏，孝養之至，無異親母。父年八十，兩目俱喪明，會亂兵剽掠其鄉，思敬負父避於巖穴中。有兵至，欲殺思敬，思敬泣言曰：我父老矣，又無目，我死不足惜，使我父何依乎。兵憐其孝，不忍殺，父子皆免於難。,GJTS-XXD,古今圖書集成·學行典,102
孝弟,侍父宦遊寓居錢。唐至正十六年，淮兵寇城，執其父將殺之，倫哀號乞免，弗聽，傾家貲以贖，又弗聽，乃自縛請代，於是殺倫而釋其父，甚哉賊之不仁也。,GJTS-XXD,古今圖書集成·學行典,69
孝弟,張十，甫六歲孤，母養之，稍長，輒力作以贍親。元末時，隸身軍伍，晨出從役必拜母，而往歸亦如之。夜則候母安寢乃退，母恆患目病，每旦夕焚香祈禱，復臥冰上者，幾一月復明。事上聞，朝廷為之表閭，蠲其軍御製詩二首，紀其事詩曰：少遭離亂處兵戎，傳奉慈闈盡孝恭。朝出暮歸常致拜，服勞子職孰能同。慈親病目久難痊，身臥寒冰禱上天。事達朝廷嘉行孝，門閭旌表役仍蠲。,GJTS-XXD,古今圖書集成·學行典,171
孝弟,年始十六，母吳染疾困篤，不食者數日。童子籲天引刀剖腹取肝，雜粥藥以進母。即甦翼日，童子病，又一日竟死，母以壽終。,GJTS-XXD,古今圖書集成·學行典,56
孝弟,范煥，煥弟同文知臨胊縣父就養，同文病卒，煥聞訃，哭踊幾絕，即衰絰而往。親友以其貧甚難之，煥指河誓曰：煥不能扶父柩歸者，有如此水。行半月，捨舟而陸，踰二千里始達，囊空不敢啟窆西走濟南傭書獲資，東還賃牛車舁父柩過穆陵，諸岡牛疲，則躬推輓，八閱月始克抵吳葬之。,GJTS-XXD,古今圖書集成·學行典,127
孝弟,少知孝，年三十，始受室，色養不渝，退與諸徒講道。踰五十，父病，革思食鱖，謙進鱖，而父沒，謙終身不食鱖。兄訓字師敬為吏，不苟同在。兩浙鹽司常鬻乘馬書畫器物屬錢，所知什一自給所知死，妻操錢，子母歸訓，訓謝曰：生享其利，死餒其孤，吾不忍也。悉以錢與之，及歸吳窶甚。謙力苦周旋，惟兄所欲，為謙初師事處士林，寬及教授龔皆勉以業，就場屋試兵卒，搜簡無狀，即盡棄舉子業，折節讀書潛心六藝。朝紳薦以宜任著作郎，力謝之。京口孫子翼與謙為忘年交，有女貧不能嫁，子翼病篤，謙持貲為畢婚事。至正閒，訓為江浙行省照磨告歸，時張士誠兵適至訓謂謙曰：汝無官守，宜自為計。謙曰：兄在，弟何所之。俄兵突入其室，攝訓拜不屈，遂刃其胸，謙以身翼蔽之，并遇害，時年六十七。門人范文炯求屍，得之水中，猶兄弟相倚立。金弘道，字達可，祖仕，宋將仕郎至，弘道聚族，凡六世至正閒，旌其門。,GJTS-XXD,古今圖書集成·學行典,369
孝弟,八歲喪父，即好通覽書籍，長精經學，尤深於詩，開講教子弟，不求仕，進事母與兄，有天性。母病，湯藥親嘗，累旬不解帶。母卒，哀泣見血，食淡不沐浴者，終其喪。鄰失火，屋比及，玉伏棺而號，火遽滅。至正四年卒，年五十三。門人私諡：孝友先生。,GJTS-XXD,古今圖書集成·學行典,114
孝弟,父信後母讒，初事之益恭。父暑月病疽穢流衽席，初身自浣滌不解帶者經月，父乃悟曰：汝乃孝子也。後母子亨少鍾愛長不事事，初愛之不衰。至正丙申，浙右警初糾率鄉子弟數千備寇，或誣其有異心，縛送泖上軍，初當鑕厲聲曰：吾欲反，率斥鹵氓蹈海去矣。尚能戴吾頭見將軍乎。將軍欲有土有民，必歸諸正，天下寧有白首賊也。帥壯其言釋之，且薦以官卒不起。,GJTS-XXD,古今圖書集成·學行典,162
孝弟,世居華亭之干山。少負奇氣，涉獵經史，閒喜神仙道士之學。游龍虎山，執事天師府久之，慨然曰：吾以孤身遠去，父母誰養乎。踰年，丁父憂哀毀骨立，葬祭有禮，三年不與燕樂。奉母孫氏尢謹，所居里歲輸官租四萬石，民困於重斂，多負逋慢期，顯具為約，遂無敢後者。吳淞江故道塞水溢諸郡，詔有司開浚、御史臺分官督視僉事。范君素知其才，請問方略，顯取方尺紙為圖，指畫形勢甚悉。畢事，御史舉酒勞曰：是役也，君之力也。先是郡監守性緩急不等，言論多忤，會宣撫使。行郡有奸民投閒，各為給狀交訐受賄不法事，顯遂趨二侯備論，所以皆感悟痛自責，相好如初。,GJTS-XXD,古今圖書集成·學行典,257
孝弟,父哈喇普花為廣東都轉運使，死，王事諡：忠愍。文質幼慧，日誦數百言，每以母教之，嚴儼若成人。十歲，割股療母病，時以父忠、母節、子孝，為三絕云。年十六以廕監益都滕縣歷官廣西宣慰司，事副都元帥所至，破賊清獄，民賴以安。後以言事不報，遂棄官歸移，忠愍及夫人櫬改葬於溧之沙漲里，尋除吉安路，總管有旨：慮囚廣西還歸老溧陽。至元六年卒，追封雲中郡侯，諡：忠襄，五子一姪皆成進士，其第舊有五桂坊，今尚存其名。龐眉古貌，寬厚敬直，五世同居，孝友彌篤。至元三年，詔旌其門，曰：張氏德義之門。,GJTS-XXD,古今圖書集成·學行典,235
孝弟,王有壬，少貧養母，必備甘旨。元季兵起，獨能自全，足不出戶者十餘年，博學尤邃于易卒門，人私諡：節孝先生。,GJTS-XXD,古今圖書集成·學行典,51
孝弟,元季寇至邑，盡奔竄鳳，與妻子訣曰：吾有母不能爾恤。遂躬負母深避巖穴，艱苦備嘗。亂定歸，近暮恍若神導，與妻子遇，母喜極泣曰：吾兒棄妻子脫我，于難乃俱獲全天也。,GJTS-XXD,古今圖書集成·學行典,78
孝弟,生九月，失怙，少知力學，與人不妄交，性至孝。母徐嫠居老患風痺，日夜奉養，惟謹每坐床下候顏色，自為藥劑飲食以進，如是者七年。母忘其有疾也。部使者巡行至郡，輒造其廬訪，治道響答曲中，郡守泰不華尤禮重之，後徵為會稽學諭，辭不就。,GJTS-XXD,古今圖書集成·學行典,111
孝弟,生未晬，父亡，母沈氏家貧，不能自存，父母欲奪其志，誓死弗許，勤紡績以教育其子，後疾亟，昭尚幼，刻意茹素禱之，弗瘥乃露禱於天，刲左股作糜和藥以進，母愈。至正十年，尹許廣大大書節孝字表其門，後沈氏壽七十七而卒，昭亦能卓立為鄉人所重溫。州路總管劉仁本為之傳，稱其節孝萃於一門云。,GJTS-XXD,古今圖書集成·學行典,136
孝弟,大德中，侍父文德轉粟京師，浮海而北舟抵海津鎮，時易一小舟，盤載喧呼雜蹂，文德顛仆溺水，永慶震駭號天，沒入洪濤，戴父出波面。舵工提戟鉤其衣，父賴不死，永慶力不能支，竟沈于水。其後諸弟傷之，益以孝義維其家，居同室食同爨。至正十三年，有司上於朝，旌其門曰：孝義之門。,GJTS-XXD,古今圖書集成·學行典,130
孝弟,許敬觀，明州衛兵也。事母至孝，一日，拉十兵駕舟販鹽至郡江北渡，忽暴風雷電霹靂掣舟，人上泥塗眾皆震死，時敬觀昏絕，默念：我死，母將誰依。如有人援之，去眾死所三丈而甦。雷火燎髮如禿，人以為孝行之報。,GJTS-XXD,古今圖書集成·學行典,97
孝弟,岳忠武王之後也。時有所諱，變姓為樂，為江浙中書省架閣庫管。勾受知於平章，政事徹里。帖木兒因哭其父，左司員外嘔血卒。,GJTS-XXD,古今圖書集成·學行典,57
孝弟,母疾，藥弗效，刲股肉以進母，不能食而死。敬痛絕者，再既葬。結菴墓側，又欲像母事之。母忽見，夢于畫者為像，甚肖，終身敬奉之。張士誠陷吳，將逼秀州，里中皆遁敬曰：吾忍舍父母墓去耶。乃散財集子弟保鄉里，他境焚掠幾盡，而敬所居白苧里獨完。有司論其功，遜謝不居，後部使者薦為文學掾。,GJTS-XXD,古今圖書集成·學行典,136
孝弟,過宗一，早喪父，獨與母居。至正間，偽吳略地至海上，宗一負母逃，與寇遇，欲殺之，以身蔽母，中數創，賊舍而去，身為傭以養母。母卒，六年不克葬，寢苫服衰蔬食不變，語輒泣下，白燕巢其室，東西相向及葬，燕不復至。,GJTS-XXD,古今圖書集成·學行典,101
孝弟,父進卿為委吏，方國珍既敗，明兵入城，索戮遺黨，進卿儀狀甚偉，校卒疑而執之，家人驚逸莫顧，潤乃冒白刃以身翼父，哀求懇至傾家貲與之，乃獲免。,GJTS-XXD,古今圖書集成·學行典,68
孝弟,張壽鵬，性至孝，嘗從父之官和州，至臨安道中，父卒，壽鵬奉柩歸葬，廬於墓，泣血不止。有芝產於場，鵲巢簷角馴擾不去。至正間，台守泰不花以聞詔，旌其門，建孝感坊。,GJTS-XXD,古今圖書集成·學行典,78
孝弟,至正末，任平陽州判，因家焉方明善破平陽，俘君錫入郡。端隨往，日夜涕泣不食，父曰：我自分必死，爾歸視家，勿以我為念。端曰：父辱子死，大人設不諱，兒寧獨生。既而明善沈君錫於江端，抱父俱沈死。,GJTS-XXD,古今圖書集成·學行典,93
孝弟,元季隱居不仕，父目雙瞽，奉養不衰。至正間，寇亂，居人皆驚走，骨肉不相顧。觀僧謂其姪德邦曰：吾父失明，汝父多病，吾與汝家貲不暇顧矣。救父為急脫，有不幸當以身代可也。德邦然之，乃相與各負其父逃避顱山中。俄而賊至揮白刃索金欲殺之，二人即叩頭流血請以身代父，賊感而釋之，父子遂得俱全。父歿，廬墓三年，有風木倍凄清，空咽松閒月之句，為世所傳。,GJTS-XXD,古今圖書集成·學行典,166
孝弟,早失父，奉母竭力供甘旨，母疾，醫藥久不效，欽乃竭誠禱神。隆冬單衣輿母祈於泰嶽，既歸，母夜夢一白衣人至其榻，瀝水於身，覺而病愈，人皆謂為孝感。母以壽終，欽哀毀踰禮，廬墓終制，事聞而旌表其門。性至孝友，父母有疾，侍奉湯藥，晝夜不離側，自禱於天，求以身代與。其弟極相友愛，每食必共，人以為難。以孝廉辟薦，累官卲武興化二路推官，廉明有聲，母卒，廬於墓側，不飲酒食肉者三年。有司以孝廉聞。,GJTS-XXD,古今圖書集成·學行典,189
孝弟,張琦，生二歲，母劉氏遭亂，陷於兵。父必達不復娶，琦稍長，遍求數載不得。已而得於貴池，迎以歸。十五年必達卒，又三年劉氏卒，琦終二喪，蔬食不變。天曆中，有司上其事，以父義子孝下郡邑表琦家曰：孝義。邵茂質，其母性懼雷，每聞雷以身翼之。歿後，值風雨雷電則往伴母。旌曰：純孝。馬安，父喪，膝行負土成墳，廬墓三年，有司以聞，旌表其門。,GJTS-XXD,古今圖書集成·學行典,161
孝弟,父逢濬隱居，獨善寡與人合。元季，紅巾盜起，逢濬避難，為寇所掠，三子冒矢石迎鋒鏑，爭赴父難。逢濬遇害，三子皆死之。時至正辛卯七月十五日，邑令俞煜狀其事，將轉聞於朝，適朝議禁言紅巾賊事乃止，後逢濬弟逢濟哀之，闢地立廟祀焉。額曰：吳氏三孝子祠，俗名三郎廟。,GJTS-XXD,古今圖書集成·學行典,125
孝弟,事父孝，每事必咨稟而後行。舉泰定進士，授上海丞知棗陽縣，皆以政聲聞，及還四方學者執經從者甚眾。至元閒，以翰林修撰，召修宋遼金三史，史成乞歸養，途聞父訃，痛哭跣行數百里。居喪盡制，哀毀骨立，有司上其行於省府，未幾，寢疾卒。,GJTS-XXD,古今圖書集成·學行典,110
孝弟,舉進士，性至孝，母目疾久不愈，乃祈於神，以藥方授，忽不見，服之遂愈，特奏授官。父歿，出必告於墓而後行，除欽州推官。袁均治，割股以愈母疾，雖未褒錄，亦足標俗云。,GJTS-XXD,古今圖書集成·學行典,79
孝弟,至元閒，有司上其事，給帛二通復役一十八年。值元季，盜起剽掠鄉落，而祖母年九十三，潮玉負祖母遠避山谷，賊至，欲殺之，終憫其誠，獲免。嘉靖元年，舉入鄉賢。,GJTS-XXD,古今圖書集成·學行典,75
孝弟,天性至孝，父沒既葬，竊歎曰：奉先兒時，父嘗戒家人曰：兒幼勿令獨入林野，蓋慮兒之驚恐也。今親沒，一旦棄於林野，吾心安忍乎。乃結菴於墓側，晝夜哭泣，手植樹數百株，時人呼為孝子林。,GJTS-XXD,古今圖書集成·學行典,87
孝弟,性資警悟，讀書力行，弱冠以薦補無為路教授，以親老辭不受。後父母卒，皆廬於墓側，哀痛無已，凡三年而卒。部使上其事，詔旌之。至元閒，與叔清分居，清漸貧，一懷憐之，密詣神祠焚分契，復與同居，三十年無閒言。州縣以聞，旌其家。事母至孝，天曆閒，母卒，廬於墓側，又以和忍傳家，七世同居，有司以聞，旌表。以篤孝聞，詔旌其門。以廬墓聞，詔旌其門。家貧，竭力養親，父沒，廬墓三年，有司以聞，旌其門。,GJTS-XXD,古今圖書集成·學行典,190
孝弟,兄逢言、弟知白、知什、知億、共五人，母病，昕夕不離側。越三月，藥弗效，知言乃齋戒籲天，刲股以進母，病遂愈。及母卒，知言兄弟哀毀踰禮，進士許叔度為之立傳。母林病，刲股療之。子觀泗字友達亦篤孝，刲股療病有譽之行焉。郡守吳濤詩云：他日啟予足，惟天知此心。,GJTS-XXD,古今圖書集成·學行典,124
孝弟,宋胡騰六世孫也。元兵下漳南，時景清甫五歲，隨父母逃，難倉卒失其母。及長，知學，每念母輒流涕。一日，辭其父抵幽薊尋焉，忽於燕市遇其從叔胡巨川，知母曾至燕，而未知其處，踰年始得之。蓋母子不相見者四十餘年矣。事聞詔，旌表之，仍給驛以歸。從父義士樵，劉嶺上有虎出，叢棘中搏，義士傷其右臂，應初赴救，抽鐮刺虎鼻殺之，義士得生，詔旌其門。父真祐嘗出耘苗，虎攫於田，合德與從弟發持斧奮前格虎，父得生，詔旌其閭。,GJTS-XXD,古今圖書集成·學行典,198
孝弟,至正閒，客昌國奉母陳氏以居，陳病癥，伯遜刲股作糜以進，母輒差。時昌國蘭秀山盜發，海上州人皆匿山谷，伯遜侍母獨不去，寇義而釋之。尋奉母至黃巖，而留橐於舊館人。越一年，往取橐比至，忽夢母盛飾坐堂上，輒棄橐以歸母，果病危。又一年，母復病痱，手足痿痺不自舉，伯遜扶持眠食，凡十有三載，不少懈。明洪武中，以孝廉應召，授官敕，還祀其先病卒。,GJTS-XXD,古今圖書集成·學行典,164
孝弟,元末，兵至九山，欽負母而逃，子與姪度難兩全，以姪為母所鍾愛，謂其妻曰：父母愛則愛之，敢以恩奪孝，為不道之人。哉遂投子於涇水，襁母姪而行，卒脫兵，患孝義聞於郡國。弘治洛水嚙趙氏墓，見棺之前有文曰：皇慶二年，旌表孝子趙良。窮經修行，克盡孝道。母沒廬墓，日夜號哭，蔬食飲水，人所不堪，有司以事聞，旌表其門。少力學，長辟掾吏為渭南主簿，以孝聞，父病侍藥無效，乃籲天割股以進，父疾遂愈。,GJTS-XXD,古今圖書集成·學行典,188
孝弟,家貧，力田教訓鄉閭子弟，以資養二親，及母喪，盡哀。事繼母楊氏愈謹，以家多幼，恐侵父母食，別築室以養，父病，思聰拜祈於天，得神泉，飲之而愈。後復失明，每日舐之，能視。縣上狀詔，旌表之。,GJTS-XXD,古今圖書集成·學行典,91
孝弟,廬墓三年，封塚取土不用虆梩，夜則以手掬之，而貯於衣，乃用頭以代杵焉。凡取土，一聞禽獸音即棄之，別取蓋，恐以為汙也。久之其封壘然，鄉里重之。,GJTS-XXD,古今圖書集成·學行典,69
孝弟,。元末崑奉母避賊山中，賊追及，母急投崖下，崑擲身赴救，忽雷雨大作，賊駭散，一時避難者俱脫，母墜深崖幾絕，崑幸挂樹梢，不死，卒負母而登洪武七年舉孝廉，授知縣，未幾陳情乞養歸。,GJTS-XXD,古今圖書集成·學行典,86
孝弟,元末，父為湖廣儒學提舉。鐸將奉母赴之，會寇起避之慶元。久之，浙東底定。乃奉母赴京師，已而父至鐸，賣藥供甘旨。未幾，弟為上虞巡檢，鐸奉父母偕行，母有疾，鐸晝夜泣禱，乞以身代及卒，哀慟幾絕。卜葬其縣之鳴鳳山，結廬墓側，朝夕上食如生。當寒夜月黑，悲風蕭瑟，鐸輒繞墓號曰：兒在斯。山深多虎，聞鐸哭聲即避去。時稱真孝子。鐸初在慶元，從祖父母居故鄉者八人，貧不能自存，鐸悉迎養之。有姑年十八，夫亡守節，鐸養之終身。他懿行多類此。,GJTS-XXD,古今圖書集成·學行典,208
孝弟,四歲失明，年二十，遭亂負母路氏逃難，其妻扶掖以行。歲饑，宗魯賣卜以為養，日給不足，妻採野菜以繼之。事平，宗魯奉母還故鄉，竭力供養，母卒仍求其前母曹氏、沈氏遺骸，合葬父墓。洪武十七年，禮部以瞽子而有孝行請表，其門從之。,GJTS-XXD,古今圖書集成·學行典,108
孝弟,父叔弘為讎人所訐當死，圭詣闕上章曰：臣為子不能諫父，致陷不義，罪當死，乞原父使自新。帝大喜曰：不謂今日有此孝子，宜赦其父，俟四方朝覲官至，播告之，以風勵天下。刑部尚書開濟奏曰：罪有常刑，不宜屈法開僥倖路。乃聽圭代，而戍其父雲南。至十七年十二月，左都御史詹徽奏言：太平府民有毆孕婦至死者，罪當絞，其子請代。乞睿裁章下大理卿鄒俊議，曰：子代父死，情固可嘉。然死婦繫二人之命，冤曷由申；犯人當二死之條，律何可貸。其存犯罪之父，孰若全無罪之兒。詔從其議。,GJTS-XXD,古今圖書集成·學行典,223
孝弟,廣濟劉文煥。洪武時與兄文煇運糧愆期，當死。文煇以長坐，文煥詣吏請代，叩頭流血。所司上其狀，命宥之，則文煇已死矣。太祖特書義民二字獎之。時京師有兄坐法，兩弟各自縛請代。太祖遣使問故，同詞對曰：臣少失父，非兄無以至今日。兄當死，弟安敢愛其生。帝陽許之，而戒行刑者：有難色者殺之，否則奏聞。兩人皆延頸就刃，帝大嗟異，欲并其兄貰之。左都御史詹徽持不可，卒殺其兄。,GJTS-XXD,古今圖書集成·學行典,177
孝弟,善事父母。父季用，以薦為福州知府。洪武十八年詔盡逮天下積歲官吏為民害者，赴京師築城。季用居官僅五月，亦被逮，病不能堪，謂煦曰：吾辦一死耳，汝第收吾骨歸葬。煦惶懼不敢頃刻離。且戒二弟共守視，時訴枉令嚴，訴而戍極邊者三人，抵極刑者四人矣。煦奮曰：吾無計脫父訴不訴，等死耳，萬有一父緣訴獲免，即戮死無恨。父寮同役者交沮之不聽。即具狀叩闕。上聞太祖悲傷其意，立赦季用，復其官。同時以例復官者十四人，皆拜季用，謝曰：微君有孝子，吾儕骨肉，皆為城下土矣。已而煦感疾死，季用傷子亦死。,GJTS-XXD,古今圖書集成·學行典,235
孝弟,其家累世同居幾三百年，七世祖綺，載《宋史‧孝義傳》。綺生聞，聞生運，運生政，致政生德珪、德璋，德珪生文嗣。武宗至大二年旌為義門，載《元史‧孝友傳》。文嗣生鑑鈞銘，鑑生渭濂，濤濟鈞無子，以濂嗣。德璋生文融、文泰、文轟、文厚。文轟生鉅鑾；文厚生欽銖；文融無子以欽嗣。欽生洵，鉅生演淵，洧淵生楷，洧生柏，鑾生源溱，銖生漠沂，致生德池，德池無子，以德璋子文泰嗣。文泰生鉉銳，鉉生漢泳、湜渶，銳生深淇。文融，字太和，部使者余闕標為東浙第一家。而順帝太子手書麟鳳二大字以賜之學士歐陽，原功為贊勒之石者也。鄭氏代以一人主家政。文融卒，欽繼之，欽嘗刺血療，本生父文厚疾。與弟銖廓先業，增田八百餘畝。欽卒，鉅繼之。鉅卒，銘當主家政，以渭冢子與相讓虛其位者久之，始受事。銘受業於吳萊。婦翁張無子盡以其業銘銘,GJTS-XXD,古今圖書集成·學行典,343
孝弟,兄年老，吾自往辨。二人爭入獄。太祖召見勞之曰：有人如此，肯從人為逆耶。宥之，賜酒食，立擢湜為福建左參議，復命舉所知。湜舉同郡王應等五人，皆授參議。湜，字仲持，居官有政聲。南靖民為亂，詿誤者數百家，士卒多掠其婦女，湜言於諸將，盡釋免。居一歲，入覲，卒於京。十九年，濂坐事當逮，從弟洧曰：吾家以義名，先世有兄代弟死者，吾可不代兄死乎。詣吏自誣服，斬于市。洧，字仲宗地地受業于宋濂，有學行，鄉人哀之，私諡貞義處士。久之，濂卒，渶繼之。太祖患天下俗薄。二十六年秋，東宮缺官，命廷臣舉孝而淳行者，眾以鄭氏對。太祖曰：其里王氏亦倣鄭氏家法。乃徵兩家子弟年三十上者，悉赴京，擢濟與王懃為春坊左、右庶子。其後太祖又徵鄭氏子弟銖子沂，自白衣峻擢禮部尚書，年餘，致仕去。永樂元年入朝，留為故官。未幾,GJTS-XXD,古今圖書集成·學行典,339
孝弟,淵，字仲涵，師宋濂，好洛閩之學，善古文，母病逾年，扶侍不離頃刻，跪進湯藥，膝生胝，既卒，哀慟過節，耳為之聵。從弟澧及妻早亡，遺三女，淵撫之過於己生。元末有司薦為月泉書院山長，不就。明初，中外屢薦並以聵辭。洪武六年卒。宋濂諡曰貞孝。楷，字叔度，與方孝孺善官蜀王府長史。柏，字叔瑞，不仕，皆游濂門，蜀王曰叔瑞，清逸之士也，人因稱為清逸處士。,GJTS-XXD,古今圖書集成·學行典,168
孝弟,陸安者，邑之三民也。洪武癸酉，父德甫為安保事，罪坐大辟。時國法方嚴，即當棄市，安時年二十，隨父抵京，痛不忍舍，伏闕哀請，願以身代詔，許之。臨刑之日，從容就刃，觀者咸泣下，稱嘆德。甫持安骨歸妻，鍾氏抱骨哭，盡哀即自經死。沈魯贊曰：夫死於孝，妻死於貞，可謂行人所不能行者矣。,GJTS-XXD,古今圖書集成·學行典,135
孝弟,洪武中，父待詔獄當刑，轅年十一，詣理官請代，理官奇之，試笞掠問誰教使，轅無恐言，代父死豈人相導乎。理官遂上言，如其請父乃更為轅，陳非辜竟死繫，轅得釋，季父禮方寵貴用事。時國法嚴，轅憂之，勸祖諟散其家財，兄輪不從，乃謬指同姓戍洱海者為族人，皆怪之。二十九年，藍黨獄起，祖諟與禮俱死於法，家無脫者。轅竟以前被伍符免，兄輪死二子，雲霖皆在襁褓，取而育之，又變姓名，閒行求得其祖叔骸骨，歸瘞之屢，冒法禁幾死。建文元年，遇赦歸，卒年七十七，門人私諡曰貞孝先生。,GJTS-XXD,古今圖書集成·學行典,225
孝弟,洪武初，父天源坐誣，有司械送京師，命下錮山，子泳痛父年老，乞以身代，遂入山，水漿不入口，七日不死，事聞憫其孝特宥之侍，父歸終養。,GJTS-XXD,古今圖書集成·學行典,64
孝弟,撫兄孤如己子，姪翀亦敬愛自成如其父。洪武中，自成以事被逮，翀引服從戍，與自成庭爭，往不已至相抱持大哭，官竟按籍坐自成，翀哭于門外不去，聞者傷之，及自成屯滁陽，翀與諸弟更出往視自成，意甚適，亦不知其在役也。家有《異荊》一本，五幹事載，烏斯道駢義傳中。,GJTS-XXD,古今圖書集成·學行典,124
孝弟,周定，字仲康，父天誥，字子敬，宋進士，任延平府尹，始居永豐之南門。母張氏生定，繼姜氏生安，寧守三子。姜性僻，別徙東里湖沿留，定獨居南門。定篤孝，晨起即趨候門外，入供灑掃，視膳服勞，深夜始歸，寒暑、風雨無閒也。又力自銖積以為滫瀡，具久而彌摯。洪武辛亥九月，天忽雨。金其家文曰天賜孝子。周定定聞之官，官曰天賜也，以分鄉里。鄉里曰天賜也，皆不敢取，乃上其數于朝而博施焉。子孫奕世書香不墜，遂為豐巨族云。李英母劉氏病甚，英嘗糞視藥而愈。母卒，不飲酒茹葷，跣足廬墓三年，洪武十七年旌表。,GJTS-XXD,古今圖書集成·學行典,238
孝弟,葉繼華，年十六，父簽解白糧，洪武初，軍興糧急令甚嚴，違限者輒死，四子皆進哭別，華獨坐嘆，諸兄讓之乃言曰：兄輩孝思，此泣數行耳，吾欲代父死，奚哭。為父駭，阻謂不更事，華不聽，比至果愆期將，就市適同事有母子，爭死慟哭聲震天，司刑哀之，為抗疏上曰：違期小失也，焉可以是遽殺人。因得俱釋。,GJTS-XXD,古今圖書集成·學行典,140
孝弟,事母至孝，母嘗疾劇，炳夜焚香籲天乞以身代。一日，母思食獐肉，遍求不能得，忽有獐入室，殺以啖母，疾尋愈。洪武中，旌表其門。洪武二十四年，父病，維祺日侍湯藥，每夜祝天願損己年以益父壽，後父卒，廬墓三年，鄉人稱孝。洪武初，徙家於汴。仲明少負清節，隱居不仕，嘗廬墓九年。有司以孝廉舉朝廷，三召不起，賜號純孝先生。,GJTS-XXD,古今圖書集成·學行典,152
孝弟,嘗從遊於張潞公之門，《經史》靡不通貫，而尤邃於《易》。洪武壬午，膺明經薦典教濱州，未幾，懇辭歸養，性至孝。父暑月遘疾，熱極思冰，遣人遠致之，比至已告絕矣。遂痛恨，誓終身不飲冰，以子佐累封資德大夫戶部尚書。幼孤，母閻氏以節孝聞，瑜長家貧，業醫供母。母歿，哀毀踰禮，廬墓三年，洪武六年旌表。,GJTS-XXD,古今圖書集成·學行典,143
孝弟,洪武十四年，薦明經任黃巖丞，會徵糧稽遲官，悉論死瓊與焉。御年十九，擊登聞鼓，上書請代。大祖嘉歎，詔釋瓊等，御竟以擅擊登聞鼓，斃杖下。時京師為之語曰：范瓊子鄔孟妻貞，與孝孰可齊。,GJTS-XXD,古今圖書集成·學行典,88
孝弟,以孝友聞。洪武初，以人才薦，伯安辭母老不就，兄伯祥以守庾損糧罪當死，伯安請於母曰：兄無嗣，兒有子，請代。母泣然其請，即詣獄被械。歲餘，臨決，忽遇恩宥得免，伯祥尋亦以薦授官。,GJTS-XXD,古今圖書集成·學行典,86
孝弟,元末，盜起，隱居不仕，事母克孝。母目忽失明，文晝夜涕泣，建一清樓望月，端拜以期母之目明，拜迄即以舌舐母目，不旬月即愈，諸名賢作清樓記以美之。洪武六年，以人才辟徵，上萬言策荷簡命，擢東昌郡守，歷任九載，學士董公嘆曰：朱與文於政事何優長也不愧良刺史矣。後卒於官，士民哀之，繪像立祠，從祀名賢。,GJTS-XXD,古今圖書集成·學行典,144
孝弟,為人伭曠，讀書長堤高柳閒，偶有所適，遂有終焉之志。性至孝，五歲失怙，與少弟添佑育於季母。元末，盜起，奉母逃山澤，相陷賊中，母子闊絕者十年，佐苦思母，欷歔泣下，賊憐而歸之，見母於樓岡飢，則採拾以養。洪武初，始與弟奉母還鄉，乃築報本亭於先墓，為堂二曰，報德曰：娛親，縣令舉孝廉以母老不就，後以崇祀踰制戍遼海，以母老乞骸骨得貸，歸聞母病，倍道奔未至，母逝，哀毀骨立。,GJTS-XXD,古今圖書集成·學行典,180
孝弟,永樂中，父亮為松江金山衛百戶。祥年十四，被倭掠。國王知為中國人，召侍左右，改名元貴，遂仕其國，有妻子，然心未嘗一日忘中國也，屢諷王入貢。宣德中，與使臣偕來，上疏言：臣夙遭俘掠，抱釁痛心，流離困頓，艱苦萬狀。今獲生還中國，夫豈由人。伏乞賜歸侍養，不勝至願。天子方懷柔遠人，不從其請，但許給驛暫歸，仍還本國。祥抵金山，獨其母在，不能識，曰：果吾兒，則耳陰有赤痣。驗之信，抱持痛哭。未幾別去，至日本，啟以聖意。國王允之，仍令入貢。祥乃復申前請，詔許襲職歸養。母子相失二十年，又有華裔之限，竟得遂其初志，聞者異之。祥事母克備甘旨，母寢疾三載，朝夕不離側，及卒，哀毀骨立。其初居日本好學通書史，卒年八十餘。馮天孫，家貧，母有疾，嘗刲股作糜啗母。有司具實奏聞。永樂閒，旌表門閭。,GJTS-XXD,古今圖書集成·學行典,333
孝弟,高三，永樂間，父母相繼而卒，三旦夕哀號，若無所托，乃至塋側，立茅舍居之，運土築墳，三載方歸，時以孝稱。,GJTS-XXD,古今圖書集成·學行典,51
孝弟,父履洪武中為欒城教諭，坐在任九年，士無中式謫戍雲南，魯及弟純皆以其年中式，因上疏請代。其詞有曰：李密孫男尚能報其祖母，緹縈女子猶得贖其父刑，今臣父病體衰羸，年垂六十，跋涉萬里，道路艱危，桑榆之景無多，客死之期立至。有親如此，生子奚為。書奏，成祖憐之，詔召還，仍以為鄞縣教諭。,GJTS-XXD,古今圖書集成·學行典,137
孝弟,性至孝，永樂初，父以吏流口北孟祥。甫四歲，于牆屏之下，語之曰：吾行恐無還期，兒別我矣。父果不還，祥自後拜於牆屏下，拜則泣，終其身歲久，牆壞，人令毀之，祥不聽曰：是猶彷彿見吾親也。,GJTS-XXD,古今圖書集成·學行典,89
孝弟,幼孤，為張氏養子，視敬頗虐，張母孫待之有恩，後孫遘危疾，敬刺左脅割肝和藥進，遂愈。事聞旌門，擢南京尚寶司丞。法當死，軾有三子，鎮獨幼，時年十八，詣官願代父死，有司允之，後遇洪熙恩赦。,GJTS-XXD,古今圖書集成·學行典,91
孝弟,讀書能文章，為諸生世居學前南橋。父伯欽年八十，老病家貧，弟幼，妻又死，鳳旦夕扶侍。清明父命祭掃，不得已而行，比歸鄰火父死焉。鳳即日葬父，畢遂斷火食，惟飲水噉草木根皮，傭書于顧氏得傭直，悉為松楸封樹之用。踰半年，事畢告其弟曰：可自力圖，早娶以延父祀。遂負薪于墓，聚而自焚。宣德九年十月朔也。,GJTS-XXD,古今圖書集成·學行典,144
孝弟,少游邑庠，家貧，力學，事親盡孝。宣德間，父以疾卒，初哀毀骨立，苦無地可襄事，其友吳伯昭乃割地歸之，躬負土營穴，遂疾成，每曰：得吾親入土，死無憾。未幾，亦卒，揮使牛通憐其死於孝，乃并其親葬焉。,GJTS-XXD,古今圖書集成·學行典,95
孝弟,葉儒林，幼以孝稱。宣德庚戌進士，除御史念母老不忍離，陳情求教職便養，授弋陽諭，迎母就養。母歿，哀毀成疾卒。,GJTS-XXD,古今圖書集成·學行典,53
孝弟,父敬義，宣德間，任醫學訓科，以罪充開平衛。端時年十六，擊登聞鼓，上書懇以身代，上嘉之曰：這箇實是孝子，准他。罷代軍四十餘年，思親衰弱，令子鵬代役，歸養，親卒，哀毀備至。幼孤，事母孝。母歿，哀幾絕，廬墓側，刻木像母事之。宣德間，事聞旌之。,GJTS-XXD,古今圖書集成·學行典,118
孝弟,性至孝，父伯澄宣德間被詿誤部檄忽至，度不能免，欲自經兄弟四人皆徬徨無措，處重時年甫二十，獨毅然曰：事雖難脫，豈可使父當之。囑其妻周氏曰：我往必死，汝當為我善養親撫幼子也。既而卒於獄，周氏刻苦自樹終全晚節，鄉人稱其夫婦孝節兩全云。,GJTS-XXD,古今圖書集成·學行典,114
孝弟,父萱，官廣東僉事。卒，葬南海縣和光寺側。五常方七歲，母攜以歸。比長，常以不得返葬為恨。母語之曰：爾父用杉木為櫬內，置大錢十，爾謹識之。五常奉母至孝，一日不離側沒則廬墓致毀，既終喪，乃往迎父櫬。時相去已五十年，寺久為水渰沒，櫬無可覓。五常泣禱於神，忽有老人以杖指示寺址。因遍發其地，果得父櫬，內置錢如母言，扶歸，與母合葬，復廬墓側。正統六年旌。,GJTS-XXD,古今圖書集成·學行典,171
孝弟,王沂字本道，有伯父某，正統間，為人誣訟，編籍軍伍。天順大赦，伯猶在籍，沂嘆曰：開平之役，伯之不幸也，吾為猶子，顧不能雪之耶。乃戒裝百金重趼上疏，竟得釋。,GJTS-XXD,古今圖書集成·學行典,76
孝弟,馬興，香爐民。正統閒，兄順為讎家陳會謀害，興手刃會以報兄讎，赴京首奏事，下本省法司讞，訊以義原宥之。,GJTS-XXD,古今圖書集成·學行典,50
孝弟,少補郡庠生。永樂閒，以事詿誤為吏，母喪廬墓三載，哀毀如初。正統閒，授山東日照縣丞，及代去老稚，泣留解履為記。父喪復廬墓，每日拜哭墓前，焚化紙灰飛泊，墓木成繭，其色白，狀如棗下尖，長可寸許，人異之，有司以其事聞。,GJTS-XXD,古今圖書集成·學行典,105
孝弟,正統中進士，官至布政使。事母盡孝所至，以清潔稱，母卒廬墓哀毀。景泰三年，有司上其母貞節，允孝行被旌。,GJTS-XXD,古今圖書集成·學行典,50
孝弟,少孤母病思食麻菇，遍求不得，忽夜于園池中出百餘莖，取以奉母，病即愈。母亡泰哀毀，踰禮葬于西河，負土築墳廬于墓側，有雙鳩巢於上，正統閒旌。,GJTS-XXD,古今圖書集成·學行典,68
孝弟,父思貞歿，哀毀欲絕，廬於墓側，啜粥飲水，如是三年。知州郭鉦以聞未報，後鉦陞雲南府知府，為作王孝子廬墓序，布政使嚴貞亦為作贊，時正統乙丑也。,GJTS-XXD,古今圖書集成·學行典,69
孝弟,吳仕坤父彬薄宦山東病，仕坤侍湯藥，哀籲于天，竟不起。寄殯於寺，廬三年，後鬻女得財，扶櫬歸家，朝夕奉侍如生，正統中旌表其門。,GJTS-XXD,古今圖書集成·學行典,61
孝弟,張倫兄弟同居，倫與季弟新各一子，仲亨四子皆長，倫謂二弟：吾等老矣。子六人又婦六人，同處恐心不一盍，及今而析箸，乃析其貲產為六。亨曰：吾兄弟三當三分之。倫曰：諸子皆子為諸子分非為吾兄弟分也，為諸子分故六之，若三分是爾私其子，而吾與季私其財，不可。亨因聽之產取下者。父沒執喪甚哀，既葬廬於墓側，事聞詔旌其門，後以府軍左衛，經歷致仕，卒從祀鄉賢祠。,GJTS-XXD,古今圖書集成·學行典,171
孝弟,三歲而孤，與兄琇並以孝聞。天順四年，土賊據瓊城，瑄兄弟扶母走避。遇賊，琇謂瑄曰：我以死衛母，汝急去。瑄從之，琇與母遂陷賊中。官軍至，琇出走被執。主將將殺琇，瑄趨至，叩頭流血，泣請曰：兄以母故陷賊，母老家貧，恃兄為命，願殺瑄存兄養母。主將不察，竟殺瑄。,GJTS-XXD,古今圖書集成·學行典,125
孝弟,弟殺人論死，母日悲泣不食。文榮患之謂母曰：兒年已長，有子，請代弟死。遂詣官服殺人罪，弟得釋，而文榮坐死。,GJTS-XXD,古今圖書集成·學行典,52
孝弟,姚文，杭州前衛左所軍，早喪父，事母盡孝，身隸戎伍，每晨出必拜母，而往暮還如之。母卒擇葬地王泉山下，詰旦有鹿聚其地，跪成穴遂葬焉。其孝感如此，天順三年旌表。,GJTS-XXD,古今圖書集成·學行典,77
孝弟,知府昇之子，天性至孝，父嘗病痢效庾黔婁嘗糞，疾果平。母患目疾，以舌舐之，目明，又患瘤，口吮之亦愈。沙寇之亂，彝募人，舁父柩將掩之，賊猝至撫柩號呼，賊感其孝不加害，廬墓側終三年，喪母卒廬墓亦如之。天順初舉懷才抱德至京不仕，歸卒年八十四，弘治閒詔旌其門其子孫，德夫孟陽俱以孝友見稱於時。,GJTS-XXD,古今圖書集成·學行典,141
孝弟,尚幹字守廉，父沖天順三年從征竹查山，遘疾以書寄幹，幹年方十二，即號泣倍道往視，甫至而親逝欲全屍，歸葬力不能計，焚之方舉火，天忽大雨，督兵者異其孝，給銀米資遣之，及歸山行旬日不見人，偶遇虎登樹杪，避虎咆哮，撼樹勢危甚，禱曰：天乎吾以親故至此，不足惜，奈親不獲葬故土何。虎乃逸去，竟得歸，窆有司匾其門曰孝子。,GJTS-XXD,古今圖書集成·學行典,152
孝弟,九歲就外傅囊白金為學資，有婦人道哭問之，曰：貧家鬻絲。得百錢而遺之，舅姑老無以為饘粥，昊即以金予婦，歸告其父，父曰：兒能如是，吾無憂矣。弱冠父疾，刺血籲天求以身代，恐重傷母心，匿不聞。舉成化戊子鄉薦，明年成進士授刑部主事，遷員外郎，勘貴州獄。歸奏稱旨進郎中乞歸省，遂就養焉居數月，會瑞州獄作事，又劇昊受命往訊，日奔走勞瘁，卒年三十六，昊幼時母析資悉以讓兄，冕所得俸金必分族屬。,GJTS-XXD,古今圖書集成·學行典,188
孝弟,生成化之乙酉，卒穆宗朝壽一百有一，性至孝，學行端凝當路器之，欲以經術薦用，時母太孺人上壽銂上書辭辟，以終母養母終年九十有九，母子壽登二百齡，時號人瑞。,GJTS-XXD,古今圖書集成·學行典,75
孝弟,為人團打金銀，成化九年三月初六，夜鄰右火迫其居，母王氏方臥不覺，春聞亟歸，不顧煙焰入救母，或止之不聽，遂子母俱焚。好施，父遺盡讓之兄弟。成化壬辰歲大祲，為粥以食饑者，好納四方遊士，戶履恆滿詔賜壽官粟帛。,GJTS-XXD,古今圖書集成·學行典,101
孝弟,錢春字應仁，和粹孝友，幼有文名，郡守楊繼宗一見之，稱為偉器，以祖宅讓其兄，而自居別業，人以非禮干閉戶弗較，登成化丁未進士，裔孫永善，母暴病刲臂以療邑，侯旌其門曰純孝，重光以春亦嘗割股云。陸字克潛，性至孝，父珪患癰，吮之而愈，母李畏雷雷輒趨，侍至達旦不寐，成化閒以貢士授程鄉知縣。,GJTS-XXD,古今圖書集成·學行典,139
孝弟,少孤，成化閒貢入太學。念母老病，即告歸。母卒，廬墓側，有群盜遺之米不受，相與嘆息。去三年墓產靈芝數本，知縣顏其室曰：報本堂為立《劉孝子傳》。,GJTS-XXD,古今圖書集成·學行典,70
孝弟,父母有疾，躬侍湯藥。及相繼逝，殮葬以禮，廬墓側，哀毀盡禮，值歲旱，墳週十餘里雨最沾渥。成化閒旌門賜冠帶，年八十餘無疾終。,GJTS-XXD,古今圖書集成·學行典,60
孝弟,以子盛貴，封中書舍人。惠有至性，其父元吉久羸疾，惠侍湯藥不解帶，躬親滌澣。居喪，廬墓，孺號終三年，哀麻蔬食。時有白鴉巢楸人以為異，上其事，成化七年詔旌表史氏之廬。薛僑，成化閒葬父，傚薤露蒿，里作哀些，執紼者歌之廬墓，感異有圖。,GJTS-XXD,古今圖書集成·學行典,113
孝弟,周孟中按訪孝子，有以陞應者，周召於庭，問陞孝狀，對曰：非敢言孝，但不違親志耳。周喟然嘆曰：大倫莫如孝子職，大孝莫如順親心。此誠孝者矣。作詩贈之。學行端毅，居父喪三年不入私室。丁母憂，枕塊寢苫，中寒疾而卒。,GJTS-XXD,古今圖書集成·學行典,102
孝弟,年十三父遘疾幾殆，憂甚，每夕稽顙籲天願以身代，父疾果愈。後父歿，廬墓三年，朝夕哀號，有青蛇遶墓之異。成化閒詔旌其門。,GJTS-XXD,古今圖書集成·學行典,58
孝弟,成化六年母張氏卒，卜葬官斛山，結廬墓側，日於百步之外負土上塚，於土中得鍬钁各一具，孑然勤劬悲號星月之下。靖安陳伯宣廬墓，子恩復刺血和藥愈母疾，弘治十二年父子並旌表。,GJTS-XXD,古今圖書集成·學行典,82
孝弟,父泰，為浙江長亭巡檢。以妻何氏無所出，納丁氏女為妾，生成章。泰卒，成章甫四歲。何將扶櫬歸，丁氏父予之子，而奪其母。母乃剪銀錢與何別，約各藏其半，俟成章長授之。越六年，何臨歿，授成章半錢，告之故。成章嗚咽受命。既冠，娶婦月餘，即執半錢往浙中尋母。母先已適東陽郭氏，生子曰，而成章不知也。遍訪之，無所遇而還。弘治十一年，東陽典史李紹裔以事宿家。母知為道州人，遣問成章存否，知成章已為諸生，乃令執半錢覓其兄。會有會稽人官訓導者，嘗設教東陽，為師，與成章述母憶子狀。成章亦在尋母，遇於江西舟次。兄弟悲且喜，各出半錢合之，益信，遂俱至東陽，母子始相聚。自是成章三往迎母不遂，棄月廩，赴東陽侍養。及母卒，廬墓三載始返。至嘉靖十年，成章以歲貢入都，亦以事至，乃述成章尋親事，上之吏部，請進一官。部臣言：成章孝行，兩地已勘實，言非謬。昔朱壽昌棄官尋母，宋神宗詔令就官。今所司知而不能薦，臣等又拘例而不請旌，真有愧於古誼。請量授成章國子學錄，賜花紅羊酒。制曰：可。,GJTS-XXD,古今圖書集成·學行典,423
孝弟,吾前輿一婦至縉雲蒼嶺下，殆是也。輿緒至其處。緒遍物色，無所遇，倀倀行委巷中。忽一媼立門首，探之，知為人，告以所從來。媼亦轉詢丘氏耗，則緒母也。抱持而哭，閭里皆感動。寺旁棺者，蓋其姒氏云。所適陳翁，貧而無子，且多負。緒還取金償之，并迎翁以歸，備極孝養。嘉靖十四年，知縣趙民順入覲，疏聞於朝，獲旌表。,GJTS-XXD,古今圖書集成·學行典,148
孝弟,少孤貧，父用四早卒，事母朱氏至孝，負販以養。一日，母病思魚。時值大風，漁人罷釣，什一走湖濱遍覓得一鯰，倍價購，歸剖之得黃金百兩。後以是起家。今子孫代遊，庠序人以為孝子之報。,GJTS-XXD,古今圖書集成·學行典,86
孝弟,弘治中有葛潤者，剔肝以療祖母陳氏疾。有司以潤事上聞，部臣曰即旌潤且長輕生釣名之漸議，遂格。知縣楊子器重其孝行。既為治喪葬表墓，復除其家。徐協祥，縣學生，弘治閒有司以孝聞，旌表其門閭。,GJTS-XXD,古今圖書集成·學行典,91
孝弟,母病目，或云平旦以舌舐之可愈，珵如法行之。三年果復明。父有膂疾，傴僂不能起。珵日夜扶持不離左右。聞有李神鍼者能起痼疾，彊邀致之。李欲為灼，艾珵以身試，痛甚，恐父不勝，固請止。是夜，父夢神人語曰：吾感孝子意，為汝鍼之。鍼下驚汗，疾遂愈。弘治九年詔旌其門曰孝行。,GJTS-XXD,古今圖書集成·學行典,129
孝弟,弘治中南塘火風急熾甚，將及瑾廬，長老皆望而嘆曰：怡靜翁方在殯也。瑾慟哭呼天叩顙，血流被地。須臾，火越其廬，焚其左右各數家而浦室巍然獨存。人皆以為孝感。瑾美容，止少時有鄰女登牆而誘之，不為動。舉正德六年進士，方對策時御筆已署第一人。及啟其名與逆璫同，乃大怒詰責瑾。輔臣曲為之解，得抑置三甲，除麗水縣，三月而卒。方病革，子應元日夜哭泣呼天請代，竟不起，乃自經以殉。處州守黃體行曰篤孝哉，為上其事而旌之。,GJTS-XXD,古今圖書集成·學行典,199
孝弟,稍長，舉足徐行不亂尺寸，性至孝。家貧，授經以養，督學御史廉其狀，俾越次補貢入太學，鎧以母老辭不赴。既喪母，廬墓四年，強起就試。順天中弘治二年鄉舉，年五十餘，授長興教諭。卒，曾孫紹祖，嘉靖中倭躪江南，父貫病癰不能行，紹祖倉皇負貫竄匿。遇賊將殺貫，紹祖號哭請代，遂遇害，而貫得免，棄于塗，遇老僕乃負歸。,GJTS-XXD,古今圖書集成·學行典,149
孝弟,黃濟之，字世仁，二歲母死，繼母生三子，濟之遂失愛。秋穫時輒使露守，濟之衝虎而往不敢違。父當從軍陝西，濟之力請代，與盜遇，自陳情款，盜不忍害。父母歿，廬墓，白鳩來巢群鳥馴擾。弘治中詔旌其門曰孝子。,GJTS-XXD,古今圖書集成·學行典,97
孝弟,有魏湜者將貢而罷，次及銓，銓備陳湜家貧親老甚懇，學使者嘉其義卒復之。弘治八年以貢授丹徒訓導，母踰大耋迎養于官。銓亦在耆艾而躬親服勞，無間寒暑。母歿，喪事盡誠哀毀過禮。兄性嚴急，事之極恭。宗人有陋其室而市于鄰者，銓以己之高敞者易之，安於湫隘，即富鄰善價不忍售也。後卒於海陽，士子朝夕哭奠，如喪考妣。,GJTS-XXD,古今圖書集成·學行典,148
孝弟,賀憲，字監之，號碧津，益陽人，九齡補弟子員，弘治戊午舉於鄉，任蜀灌令，居身有法，事父母盡孝生。事葬祭動循古禮，年九十語及輒潸然淚下。弟惠被溺，屍弗得，哭江上，再晝夜聲不絕，屍為湧出。里有相尤者，惻然感悟。初讀書學舍下，夢皓首白袍一人來謁曰：君孝友人也，願與君為老友。翼日遂得白龜於泮池，後果獲大壽。,GJTS-XXD,古今圖書集成·學行典,149
孝弟,以亞魁仕西安郡丞，治行甚著，事繼母段氏曲盡誠敬，徒跣三千里奔父喪。廬墓三年，足跡未及家。弘治初有司以聞詔建坊表其廬曰孝子之門，卒祀鄉賢。,GJTS-XXD,古今圖書集成·學行典,68
孝弟,弘治己未進士，授工部主事，陞員外郎守汝寧。興學養民，境內大治。時有乳牛被害者其犢來訴，昭為置於法。識者謂其為德政所感。流賊犯境，昭備禦有方，多所斬獲。汝民樹碑記其事，巡撫山西，以母疾乞終養，疏屢奏，奉旨情辭迫切，孝念可嘉，准歸。養侍母，藥必先嘗食必躬進。及卒，哀毀幾滅性。葬之日，有甘露之祥，人以為孝感所致。家居二十餘年，志行純篤，論事慷慨。雖閑居僻處而為國為民之意無異。,GJTS-XXD,古今圖書集成·學行典,186
孝弟,母高得風疾，文會每夕禱北辰求以身代。母卒，哀毀幾絕。及父又卒，廬墓三年。喪服已畢，每月朔朢及忌日猶必齋戒至墓哀哭，或留其側。旬日不忍歸也。弘治間有司舉孝行，詔旌之。,GJTS-XXD,古今圖書集成·學行典,82
孝弟,黃芳，弘治十一年任州別駕，秉性溫厚謙讓寡言，事父母曲盡愛敬。及卒，竭力以當大事。殯葬，以禮居喪三年，哀毀幾絕，內外稱之無間言。党衷，澄城監生。父歿，廬墓，食粥飲水，負土築墳。烏鴉群集白兔馴擾，人謂孝感。弘治間旌表。,GJTS-XXD,古今圖書集成·學行典,107
孝弟,父頤庵處士知其可教，示以詩書，即能奉訓如處士。志游邑庠，補弟子員，中弘治壬子鄉試，授山東兗之汶上司訓，分俸以養處士。每平旦登堂進諸生講說，申之以孝弟之義，以致汶上人才勃興。每南望興懷惻然。久之，庭砌萱草茂甚，一椿忽生其旁蔽芾勝常。諸生皆以為孝感所致，上其事。兗之太守鄒公取而載之《孝宗實錄》，九載滿志欲左右就養，不起。處士曰：顯親揚名，孝之大者。豈但如今之孝者，是謂能養已耶。,GJTS-XXD,古今圖書集成·學行典,188
孝弟,父疾，藥用斑毛，求數日不獲，憂形於色，忽一燕銜置几上，藥成而疾愈。人以為孝感。居父喪，哀毀骨立，不用浮屠終三年，一遵古禮。塘事異母兄曲盡友恭。弘治乙卯舉於鄉，明年以舉人授署齊河訓導事。,GJTS-XXD,古今圖書集成·學行典,92
孝弟,張鈞張承相于博張永安按《明外史‧孝義傳》：張鈞，石州人。父赦，國子生。以二親早亡，矢志不仕，隱居城北村。鈞，正德末舉於鄉。以親老亦不仕，讀書養親，遠近皆稱其孝。嘉靖二十年，俺答犯石州。鈞慮父遭難，自城中馳一騎號泣赴救。寇射中其肩，裹瘡疾馳，至則父已被殺。鈞隕絕，盡餂父血，水漿不入口三日，不勝悲痛而卒。越二年，有司上其狀，獲旌。是時殺掠甚慘，石州為親死者十一人，而張承相、子博、張永安尢著。承相少孤，及長為諸生，養母二十餘年，以孝聞。寇至，負母出逃，為寇所得，叩頭號泣，乞免其母。寇怒，并殺之，抱母首死。博二歲而孤，奉母盡孝。寇抵城下，博方讀書城中。母居村舍，亟下城號泣求母。母已被執，遇諸塗，博取石奮擊寇。寇就剖其心，母得逸去，年止十有八。永安，石州吏也。父為寇所逐，永安持挺追擊之，傷二賊，趣父逸去，而身自後衛之，被數十創死。與鈞同日被旌。,GJTS-XXD,古今圖書集成·學行典,372
孝弟,武宗微行，由大同抵太原，城門閉，不得入。怒而還京，遣中官逮守城不啟門者，巡撫以下皆大懼。麟曰：朝廷未知主名。請厚賄中官，麟與俱往。即聖怒不測，麟一身獨當之。及抵京，上疏曰：陛下巡幸晉陽，司城門者實臣麟一人，他官無預也。臣不能啟門迎駕，罪當萬死。但陛下輕宗廟社稷而事巡游，且易服微行，無清道警蹕之詔，白龍魚服，臣下何由辨焉。昔漢光武夜獵，至上東門，守臣郅惲拒弗納，光武以惲能守法而賞之。今小臣欲守郅惲之節，而陛下乃有不敬之誅。臣恐天下後世以為臣之不幸不若郅惲，陛下寬仁之量亦遠遜光武也。疏入，帝怒稍解，廷杖六十，釋還，餘不問。巡撫以下郊迎，禮敬之。後親疾以割股和藥而愈。,GJTS-XXD,古今圖書集成·學行典,284
孝弟,舉正德進士，授行人，博通五經，賦性烈直不容於時。棄官歸養。父母卒，廬墓六年，艱苦號泣，值大雨雪凍死墓所，鄉人哀之。,GJTS-XXD,古今圖書集成·學行典,57
孝弟,正德九年流寇破縣，瀚負繼母出逃，中塗疾作，賊追及之。瀚抱母泣告，賊釋母執瀚去。且行且泣，賊笑而紿之曰：母已死昨所矣。瀚慟哭欲絕，賊贈以三縑，遣歸奉養。,GJTS-XXD,古今圖書集成·學行典,75
孝弟,父禮正德十二年充百長，從縣丞舒富之信豐會勦流賊，臨陣失事，法當斬。而禮脫逃，捕者遂逮清福。清福至軍門，默然無難色，代父死之。,GJTS-XXD,古今圖書集成·學行典,62
孝弟,父憲正德閒任江西副使，征華林賊被害。幹奮不顧身向前力戰亦被賊傷，墮崖而死。事聞上，允部奏命，有司建坊旌表題曰孝烈。,GJTS-XXD,古今圖書集成·學行典,57
孝弟,父沒，蔬食獨宿，朝出範錫，具楮幣告主前泣而辭去，暮歸泣而告返。後繼母喪，亦如之。鄒文莊聞其孝行，召綱與語，乃手錫器為贄，問曰：需此何為。曰：守父業不敢忘也。郡守錄其名於籍，匾曰貧孝，正德閒為流寇所害，聞者痛惜。,GJTS-XXD,古今圖書集成·學行典,105
孝弟,田濡，字伯潤，三十五都人，正德年閒授處州衛經歷，遭繼母余夫人喪，徒步歸，血流至，廬墓側，哀瘠卒。其天性至孝類若此。,GJTS-XXD,古今圖書集成·學行典,57
孝弟,正德中流賊圍其居，舉家倉皇。母尚未行，變語其兄曰：母在圍，我輩脫出何為。相與還赴母難，擊殺二賊，負母出，為賊所執，被殺，母伏於屍罵賊，亦被殺。,GJTS-XXD,古今圖書集成·學行典,71
孝弟,唐儼，金州諸生也。父蔭，郴州知州，歸老得危疾。儼年十二，潛割臂肉進之，疾良已。及父沒，哀毀如成人。其後游學於外，嫡母寢疾。儼妻鄧氏年十六，奮曰：吾婦人，安知湯藥。昔夫子之臂肉療吾舅，吾獨不能療吾姑耶。於是割脅肉以進，姑疾亦愈。儼聞母疾，馳歸，則無恙久矣，拜其妻曰：此吾分也，當急召我，何自苦如此。妻曰：子事父，婦事姑，一也。方危急時，召子何及。且事必待子，安用婦為。儼益歎異。儼事嫡母甚謹，生母亦如之，而儀節稍殺焉。曰：禮不敢踰也。嫡母沒二十年，而生母沒，儼廬墓三年。知州顧璘訪之，書山之壁曰望母巖，嘉靖四年貢至京，有司奏旌其門。,GJTS-XXD,古今圖書集成·學行典,265
孝弟,王在復王錉向敘蔡元銳蔡元鐸殷士望按《明外史‧孝義傳》：王在復，太倉人。年二十一，從父讀書城外。倭賊入犯，父子亟奔入城。父體肥不能速行，中道遇賊，遂相失。在復走二里許，展轉尋父。聞父被執，急趨賊所，叩頭求免。賊不聽，拔刃擬其父，在復以身蔽之，痛哭哀求。賊怒，并殺之，兩首墮地，而手猶抱父不釋。時嘉靖三十三年五月也。當是時，倭亂東南，孝子以衛父母見殺者甚眾，其得旌於朝者，在復及黃巖王錉、慈谿向敘、無錫蔡元銳、丹徒殷士望。錉隨父顯避賊。顯被賊執，將殺之。錉亟趨前請代，賊遂殺錉而釋顯。俱嘉靖三十五年旌表。元銳，與弟元鐸並孝友。倭犯無錫，入元銳家，兄弟扶父升屋。而元銳為賊執，令言父所在，堅不從，遂見殺。元鐸不知兄死，明日持重貲往贖，并見殺。嘉靖三十八年旌表。士望，事親孝。倭犯京口，父被掠，士望請代死。賊笑而試之，火炙刀刺，受之怡然，賊乃兩釋之。嘉靖四十三年旌表。,GJTS-XXD,古今圖書集成·學行典,380
孝弟,孝子始吐實，淚淋漓下，曰：某苦不能勉奉母氏歡，而兒女態若此，比諸貴客在，設令把我袖將大詬我，且重為叔父羞，故寧爾爾。從父大感悟曰：若欲孝乃力不能。我即贏餘，兩豚犬兒能似爾萬分一否耶。乃召前座上客，遍語之曰：是子如是如是，忍與吾兒二視哉。卒三分其產，令得終奉母氏焉。聞其族里，至今多禮讓人，謂遺風所漸云。,GJTS-XXD,古今圖書集成·學行典,151
孝弟,當食時必待父飯，後食。俸歸晚，父亦必待之。雖處貧境，父子歡洽。嘉靖中倭亂，以小艇挈家避之。明日聞警欲移舟遠去，他舟皆行，獨祝舟膠不可動。又明日始獲去，昨先行者皆遇寇殘戮，俸獨免。,GJTS-XXD,古今圖書集成·學行典,89
孝弟,嘉靖閒祖濟父繽被怨家陷殺人獄。桂年十二即挺身訟冤，祖得脫。後赴愬閒關訟，庭碑仆壓不死，渡湖風惡溺不死。凡五年又脫其父於獄。,GJTS-XXD,古今圖書集成·學行典,61
孝弟,因父通判家居年老失明，懇於當道，歸養，不允，遂棄官歸。遠邇延醫傾貲不惜，既而父目復明，紳士以孝感，呈府轉申，撫按以孝行表其門，御史楊宜稱其可振頹俗具題，以親終起用上聞。御史伊敏生再加優獎。卒年八十，舉祀鄉賢。,GJTS-XXD,古今圖書集成·學行典,104
孝弟,七歲喪母，畫像事之，感時悲慟，見者惻然。奉繼母亦以孝聞。父病，徬徨嘗糞。及其沒也，造墳不資人力，躬自負土。丙舍成雙，鵲巢其梁上，有自來野犬為之巡警。一夕，虎銜豕置於庭而去。嘉靖十七年有司以聞表為孝子。驥初學於王守仁，晚而語人曰：陽明先生始所學亦未粹。因從遊者，眾互相劘切，所以成就。蓋教學相長如是也。按其言行，惜載籍不盡傳。母麻氏病篤，刲股以進。兄沒，撫其子女如己出。領嘉靖戊午鄉薦，仕上津令，終滁州知州。,GJTS-XXD,古今圖書集成·學行典,203
孝弟,嘉靖三十二年倭賊入城，其祖老疾不能行。家人各挈妻子走，惟晉負其祖而逃。賊將及，祖曰：我老甘死，汝宜速去。晉不忍，遂俱被殺。,GJTS-XXD,古今圖書集成·學行典,61
孝弟,嘉靖戊午倭寇登陸，世榜扶父避匿。道遇賊，欲殺其父，世榜哀懇祈以身代。賊不從，世榜脫巾擲地，戟手大罵，奮前欲擊賊，遂遇害。袁令應祺上其事於按臺。,GJTS-XXD,古今圖書集成·學行典,71
孝弟,父病疽，籲天以身代，竟獲甦。苦志博學，不第，以鄉貢司訓通州。第四子爚嘉靖中進士，以其直亮足繼其志，遂疏病乞歸。杜門吟詠歲賓鄉飲。,GJTS-XXD,古今圖書集成·學行典,64
孝弟,舒哲，字天貽，家貧，事母至孝，母病，不解衣者三月。邑人稱其孝，由歲貢授會稽訓，躬行率士，品藻尤精。歿於官，諸生咸痛悼之，櫬歸，多造其廬而哭。緒山錢某謂其生則盡人之倫，死則致人之哀，可謂無忝所生者。嘉靖中督學檄祀鄉賢。子璘事哲孝，哲嘗孝母，鄉先生為之修《怡萱集》，縣令扁其門曰世孝之門。楊密，幼失父，事母嚴氏至孝。母疾危，刲股和藥療之，尋愈。嘉靖初奏聞，詔旌其門，祀鄉賢祠。,GJTS-XXD,古今圖書集成·學行典,186
孝弟,楊孝，字希舜，八月喪父，母朱氏稱未亡人，割耳矢志。孝少奉母教，或語及母苦節事，輒涕泣不能言。母疾，禱天願損己壽延之，遂愈。後二年，母卒，水漿不入口七日，號慟幾滅性。既葬，廬墓三年，負土築墳。嘉靖庚子以明經入太學，丞山東鄒縣，清慎著聞。迄今子孫繁昌，文行彬郁，是節孝之報也。,GJTS-XXD,古今圖書集成·學行典,136
孝弟,吳尚智，父忠母李氏相繼病故，尚智廬墓。嘉靖中師尚詔作亂，居民悉逃。尚智獨居墓所，不忍去。後又捐粟百餘以濟貧民。人稱為孝義之家。,GJTS-XXD,古今圖書集成·學行典,63
孝弟,中嘉靖辛卯順天鄉試，任陝西朝邑知縣，悉心理學，得陽明良知之傳，著有《石庵漫槁》、《一貫正解》等書。性至孝，歷父母繼母三喪，廬墓九載，鹽醬不入，苫塊不離，致奠墓下有黃雀食饌，金鯉助祭之祥。令朝邑，時值大旱，作文祈雨，三禱三應。朝邑人稱為再天。後歸老文田村，壽六十卒，從祀鄉賢。湯玉廉，字用政，父病，篤割乳肉，煮粥以進，遂愈。,GJTS-XXD,古今圖書集成·學行典,161
孝弟,嘉靖癸亥賊入其家，執父暨繼母去，桂率弟追賊，擒一人斬二人，餘驚散。父母得還，而顯桂犯賊鋒，竟遇害。分守張勉學知州趙恂匾其門曰孝勇。,GJTS-XXD,古今圖書集成·學行典,65
孝弟,嘉靖十年三月內其家罹火，臻年老臥室，內室焚，不能出。諸子環視，無敢救者，五獨奮前冒火入室，負臻以出。五被燒遍身焦灼，傷重濱死，復生。其父竟以火瘡死。,GJTS-XXD,古今圖書集成·學行典,74
孝弟,其先父母逝，家貧，事繼母李氏多方承順。嘉靖壬子秋大水平地，深數尺，母抱男文正立櫃桌上，魁棄其子曉於別所，往救母。母出而室壞，母及弟賴以全活。母疾，魁躬調湯藥，晝夜不寧。一日思食梨，魁往求於張家莊，得之。回至，汶河忽山水泛漲勢湧急，仰天告曰：願天全我母子之情。捨身渡之回，以梨進母，噉而疾愈。聞者嘆服。,GJTS-XXD,古今圖書集成·學行典,150
孝弟,八九齡時，侍母王疾，晨夕不離側。母卒，事繼母服勞無異。所生兄弟四人同爨五十餘年。嘉靖閒以貢授始興訓導。,GJTS-XXD,古今圖書集成·學行典,51
孝弟,少孤，嘉靖歲有倭寇，靜夫棄二子，一手布囊納神主，一手負母避山中。遇賊，索金，見囊空，欲併殺母。靜夫泣告：母老且病，殺我足矣。賊刃其右臂，臂斷，神主囊墮地，猶以左肱衛母。賊憐，舍而去，尋仆。母坐守一夜死。族人收瘞其骨，二子竟不知死所。,GJTS-XXD,古今圖書集成·學行典,116
孝弟,母喪在殯，倭至，天挺獨守柩不去，賊問金所在，天挺拜且哭：家故貧無金，所不去者，母柩耳。賊欲舍鄉導者，誘令殺之，併焚母柩。,GJTS-XXD,古今圖書集成·學行典,60
孝弟,嘉靖末廣賊掠閩，清榮與母逃匿，賊竟殺之。榮痛母死，伏尸且哭且詈，賊遂併殺，時年二十。御史李邦珍旌之。,GJTS-XXD,古今圖書集成·學行典,50
孝弟,領正德丙子鄉薦，登辛巳進士，授戶部主事，遷貴州副使。以母七力疏乞養，報可。時年方強仕而孺慕孝養，朝夕奉觴，常謂一日不以三公易之，言咀嚼有味，撫按章薦凡五上不起。嘉靖閒母九十七終，頊攀號擗踴，水漿不入口，至今稱為孝廉。,GJTS-XXD,古今圖書集成·學行典,108
孝弟,陳潮，永安千戶，陳燦第三子。嘉靖三十六年流寇入境，燦督兵往勦，潮從行，忽賊奄至，燦被鎗覆地，潮以身被之，血流被體，佯死，竟負父以免。知府及御史各以匾額旌獎。,GJTS-XXD,古今圖書集成·學行典,78
孝弟,父歿，年已逾七十矣，哀痛七日不食。及葬，廬墓三年。事母朝夕不離至白頭，強為壯容娛母。母壽逾九十而卒。人以老萊子擬之。嘉靖閒詔旌其門。,GJTS-XXD,古今圖書集成·學行典,66
孝弟,父母俱早亡，祖母李氏育之成立。岐事李曲盡孝道，李有疾必籲天祈代。李疾將革，勸暫輟之，不允。及卒，葬南山下，負土築墳，風雨猛獸不避。岐廬於墓側，夢李運水來家。次日比鄰失火，至岐舍風反火息。人稱為孝感。院道旌表孝孫。,GJTS-XXD,古今圖書集成·學行典,106
孝弟,嘉靖閒母亡，父老，遂不應制。舉承顏之暇刻意苦吟。親終，廬墓。子養浩受庭訓，舉明經，能繼父志，輯遺稿名曰《漁溪集》。,GJTS-XXD,古今圖書集成·學行典,57
孝弟,馮世傑，尋甸庠生，慷慨有氣節。嘉靖六年安銓叛，傑奉母李氏及弟妹匿迎恩橋下，為賊所獲。母投水死，傑謂其弟曰：患難不能救母。苟全性命，何以自立於世耶。弟兄亦投水而死，知府劉槐撰文往祭，魏公濟以詩輓之。嘉靖三十六年土賊逼城劫殺，兄廷佩挺身死戰，廷作見佩危，向前救之，俱被殺，奉旨建死義坊。,GJTS-XXD,古今圖書集成·學行典,141
孝弟,有至性，嘉靖十八年應歲貢入京，抵鐵爐關目心驚，乃曰：吾母思我。遂歸，絕意仕進。比母終，哀毀幾絕，操行高潔，生平足不至公門。,GJTS-XXD,古今圖書集成·學行典,61
孝弟,李宇伍雲行黃春華按《潮州府志》：李宇，字松磎，少嘗師事翰林博士周成，成故以孝德著。宇歸而置祀田若干，建家廟正祭典，一遵古禮，授子孫《孝經》一卷。成聞之，誡其子，曰：讀書高第不足願，願效李生所為，可也。嘉靖末寇亂，負父骸以遁，隨葬於苑賴石山，無從得穴。後因夢卜吉，始克襄事，廬墓三年。知縣林為旌其閭，海陽進士章熙私諡之曰誠孝焉。又有諸生伍雲行及里民黃春華皆以廬墓受旌云。,GJTS-XXD,古今圖書集成·學行典,184
孝弟,陳民則，嘉靖末倭寇掠大埕，民則走入複壁，其庶弟民儀被擄，賊二哨爭不平，欲殺之。民則出語賊曰：此吾弟，願俱擄我去。兩哨平分，乞勿殺吾弟。賊乃各擄一人以去，弟遂免害。,GJTS-XXD,古今圖書集成·學行典,81
孝弟,王名正，千戶所千戶。嘉靖中奉委採木，時入山多觸瘴，生還者十不三四，悉諉避。名正獨慨然請往，木千章盡完，果死瘴癘，遺言寄子云：自分無遺憾，獨母老失養，為不瞑耳。汝善圖之。一言不及家私，提學郭子章為立傳。嘉靖中鄰居失火，延燒其屋。嵱他無所顧，惟以身翼母，火烈不得出，母子俱焚死。,GJTS-XXD,古今圖書集成·學行典,137
孝弟,詹泮，字文化，由進士改翰林庶吉士，授禮科給事中。甫六日，訛傳母李氏病篤，遂懇疏終養。會大父卒，哀毀廬墓，產五色芝。鄉人以為孝思所感。家居菽水，承歡二十餘年，交薦不起。迨母李病篤，時昕夕憂皇，形神俱瘁，遂先母卒。隆慶庚午祀鄉賢。,GJTS-XXD,古今圖書集成·學行典,113
孝弟,事親至孝，母王疾，至廢食息，祝天自代。母疾遂愈。夢神告曰：爾齡僅三十，上帝鑒其至孝，增壽一紀，注名桂籍。後中隆慶庚午鄉試，年四十一卒。巡按李日宣特疏題請孝行，奉旨許天朝吉士，敕諭建坊旌表。子念敬歷仕延平，其姪熙載亦以孝稱，父死廬墓三年。,GJTS-XXD,古今圖書集成·學行典,118
孝弟,冉夢松，字貴卿，隆慶五年進士，父崇禮陝西少參。夢松天性至孝，釋褐時少參年已七十，夢松疏請終養，不肯就祿。同榜四百人皆嘆羡於其行，祖之都門外，莫不流涕相望。及歸，杜門奉供甘旨，寢興必侍。於城隈建錫慶堂，列圖書樹花木以為親蔗境之娛。又十年而少參捐館，夢松竟以哀毀，踰年卒。世咸謂夢松辭祿歸養，生孝難矣。繼以毀情滅性而死於孝，又難之難也。古有捧檄而喜絕裾而行者，愧矣。,GJTS-XXD,古今圖書集成·學行典,181
孝弟,隆慶間戍福州衛，父病篤，思見福，遣人通之。福聞痛絕，禱天割雙股肉煮獻父，病瘳。事聞兩院，給匾旌之曰割股之孝。,GJTS-XXD,古今圖書集成·學行典,54
孝弟,林上元，寧化民，賊掠其繼母李氏出城，上元從城上持鎗一躍而下，直奔賊壘，刺死二人。賊避其鋒，立出李氏，因引去，城賴以全。萬曆四十三年旌。,GJTS-XXD,古今圖書集成·學行典,67
孝弟,馮象臨，慈谿諸生。家被火，遍覓父母，煙焰彌空，迷失庭戶。象臨大呼，初得母，即從火中負出。再入負父，并挾一弟以出，半體已焦爛。聞妹尚留臥內，母號呼，將自入，亟止之，觸烈焰妹出，竟灼爛而死。事聞，賜旌。,GJTS-XXD,古今圖書集成·學行典,99
孝弟,父求仙不返，廣娶婦七日即別母求父，遇於開封逆旅中。父乘閒復脫去。廣跋涉四方者垂二十年，雖不得父，莫不哀其志云。,GJTS-XXD,古今圖書集成·學行典,55
孝弟,繆天秩，字原常，父為怨家搆陷獄，秩年尚少，獨奔走僇力營救，不以煩兄弟。父得危疾，秩衣不解帶，目不交睫者累月，仰天呼籲願以身代，陰刲股以進，父竟不起。居喪哀毀，又以創鉅遂成瘵疾，卒年僅二十四。後以子國維貴，贈參政。妻張氏守節，萬曆閒被旌。,GJTS-XXD,古今圖書集成·學行典,118
孝弟,父燾徙郡，遂為吳縣諸生。萬曆壬子舉於鄉。時父年已高，陛宣闔門侍養，絕跡公府，嘗言：士君子當以不貪為寶，能安貧則能不貪甘食美服，高閣邃字孌童豔姬皆敗檢墮名之具也。為孝廉二十年，未嘗以竿牘通守令。家益貧，布衣糲食泊如也，惟奉親則滫瀡裘葛無不贍具。母季先亡，父益老病，幾殆。陛宣所以奉事無不至。戊辰當上春官，以父疾不赴，居二親喪，不入內不茹葷者六年，竟以哀毀成疾卒，年五十六。陛宣先與周忠介公順昌同業，後又同舉氣誼甚篤，皆以倫紀為己任。熹宗時逆璫煽虐緹騎逮順昌，親朋皆走匿，獨陛宣經紀其家事。又周旋檻車追送之人服其義。巡撫都御史周起元嘆為真孝廉，以銀幣榜額令長吳二邑令往旌之，竟不上謁也。沒後，詹事姚希孟採群議私諡之曰孝介先生。崇禎丁丑，巡按御史祁彪佳以陛宣與張基歸子慕三人行義同表於朝，詔俱贈翰林待詔。蓋異數云。,GJTS-XXD,古今圖書集成·學行典,354
孝弟,吳雲龍，居常盡孝。父病危，急焚香盡誠告天，願減己壽益父，隨割左股為羹以進，父得回生。萬曆三十五年三月十二日事也。知縣吳親到門驗視，給獎申詳，歷經十獎，俱賜粟帛。,GJTS-XXD,古今圖書集成·學行典,80
孝弟,萬曆十年舉于鄉。祖母沈孺人九十餘，臥床褥閒不能起，良輔反哺而護持之，惟謹承重。居廬哀毀備至，人重其誠孝。有富室欲聘其族叔之女為側室者，良輔不勝憤力阻，得已自治奩具擇名家子嫁焉。范廷啟著書以蜚語中奇禍，良輔獨往白當事，乃解。後以母蔣孺人之喪致毀卒。,GJTS-XXD,古今圖書集成·學行典,123
孝弟,陳都，性至孝。父燧為怨家所搆陷，都時年十六，斷指瀝血叩臺白父冤，屢遭夏楚絕，復甦。聘而不婚者廿載，冤竟得白。母鄒氏病劇，刲股和丸餌之，病良已。父母終，結廬墓旁，榜曰松廬，常坐壙側，烈風暴雨不歸。每一號哭哀動路人。先是母病思食桃，以非其時不可得，遂終身不食桃。臺使者檄獎之。萬曆閒以子吾道貴，贈新城令。,GJTS-XXD,古今圖書集成·學行典,150
孝弟,宋有節，字貞甫，父自椒山徙居鴉步，事母陳篤孝，壯猶未娶。家貧，為人傭作以養母，日奉甘旨未嘗少缺。母年六十餘患痢，亟醫不能救，有節私禱於天，持刀割股和藥進之。母時勺水不入口已數日，飲畢，忽神爽曰：是何良劑，可再進乎。有節再進之，母竟霍然起。明萬曆三十七年四月事也。歷獎未旌。,GJTS-XXD,古今圖書集成·學行典,136
孝弟,何位基，字正叔，萬曆閒邑諸生，擅文譽，性公直。邑有宦僕強奪人婢，位基知之，即代直於其主，坐令笞僕還婢，宦不得已從之。從父彰德守遺宅一區，子不能守，鬻之他姓，位基例署契尾，可得十金。位基曰：吾雖貧，不忍以為利也。終勿署，父年七十九，病篤，不假寐者十旬，告天願以身代，父愈。明年仲兄闔門病疫居隔，鄉城奔走醫禱勞瘁甚，兄嫂愈而己疾不可救，五日卒，年僅三十。宗黨傳之。,GJTS-XXD,古今圖書集成·學行典,180
孝弟,周宗孝，長壽鄉民，萬曆中偶同其戚宿外寢。夜半，盜入其室，父起與鬥，盜縛而焚之。宗孝持鐵銃奮身入一擊，銃折盜首分為二。群盜駭愕，舁屍去，父得不死。,GJTS-XXD,古今圖書集成·學行典,72
孝弟,吳公寬，邑庠生，年十六，居母余喪，哀毀幾至滅性。與祖母胡氏相依為命，篤志舉子業。萬曆丙辰胡氏病篤，諸醫不治，寬晝夜號泣，焚香告天，引利刀刲左股，飲之，自是胡氏復生者六年，辛酉始沒。丁丑寬遊食廣陵，疾革，有僕名隨印，亦刲股以救，不瘳而卒。,GJTS-XXD,古今圖書集成·學行典,118
孝弟,少失父，奉母甚恭，萬曆戊午七月十五夜忽雷雨交作山水突至，奎聞亟越房負母避難，亦呼婦挈兒急起。方離床床即浮甫出戶屋隨漂沒，正皇遽間見堆阜有桑株，奎即擎母緣置其上。是時婦提幼子疾呼救，奎曰：我但能救母不能救若等矣。遂婦子皆溺死，而奎母獲免於難。,GJTS-XXD,古今圖書集成·學行典,120
孝弟,馮洪業，號茂遠，博學能文力敦古誼。登萬曆中南闈鄉，薦父伯禮客死，徒跣扶喪哀感行路。樓居遭回祿，負母出，烈燄中眉顙並焦。,GJTS-XXD,古今圖書集成·學行典,59
孝弟,避倭林中，倭將入，有物招之去，人以為陰德之報應。奎性孝，父病隆冬思食瓜，泣禱，瓜纍纍臥槁葉下，食之愈。人呼為孝瓜，為邑諸生有名，從遊者眾。子從治昌治皆身教無他師，從治殉難菜城，應奎哭之，已而笑曰：真不愧吾子也。父年八十一。從子文治年九十四。子光治年九十。昌治年九十一。與應奎皆以從治貴，贈封兵部尚書，崇祀鄉賢。文治字泰豐，萬曆中舉人，江西新城知縣，秉性剛直，人不敢干以私。性至孝，母感錮疾，衣不解帶，得良醫徐鳳以痊。陞廣東德慶知州，告養歸。,GJTS-XXD,古今圖書集成·學行典,220
孝弟,葉希學，幼孤，育於母傅。既長，孝謹備至。兄客死，撫其三子如己出。母卒，哀毀垂絕。子茂堅亦以孝稱。茂堅子昌為邑諸生，竭力奉父。父病，籲天以身代。及不起廬墓終喪，靈鵲來巢，人人稱孝感云。萬曆十六年詔建坊。,GJTS-XXD,古今圖書集成·學行典,100
孝弟,母病篤，家貧無醫資，割股肉活母者數次而祕不令母知。有人視其刀瘢班班然咸泣下明。萬曆三十八年，公舉邑宰，具文申報兩院，批允按院匾委身授母學道，匾孝行之家。母鄧氏病，割臂療。疾於萬曆三十八年邑令請獎之。,GJTS-XXD,古今圖書集成·學行典,99
孝弟,萬曆甲戌進士，知桐川。有惠政，陞刑部主事守晉陽，復舉卓異尋遷山東學憲，再轉鴈平兵備。以親老陳情終養。,GJTS-XXD,古今圖書集成·學行典,50
孝弟,早年游泮，父守禮有疾，質神代死。居喪，構思親室獨處三年。事繼母陳氏，委曲奉養。陳惟一女，食貧，謙時為供給以慰母心。歲戊子母病瘟疫，謙躬侍湯藥不遑寢處者數十日。時亭前冰花結彩，蓋孝心所感也。其妻方氏事陳亦孝謹著聞，則謙刑家之化矣。萬曆三十一年欽賜孝行坊旌表其閭。按院楊疏請云：性生克孝敦，本事親養益隆於繼母，慕將希乎終身。,GJTS-XXD,古今圖書集成·學行典,160
孝弟,童年英異，性篤孝友，人比之黃香。其兄洋得罪里黨，值行乞死於道，訟之官。澤甫十有二歲，遂挺身自認抵償，蓋以兄年長無嗣耳，竟代坐囹圄中二十四年。直指鞫得其情，感之曰：天下有讓國兄弟，寧有代死兄弟乎。釋之，澤善治生業，家道日興，乃與兄平分焉。子孫繁庶，科第蟬聯皆其厚報云。,GJTS-XXD,古今圖書集成·學行典,133
孝弟,年十六，母病，求醫無效，呼天泣禱願以身代母死，哀毀盡禮，廬墓三年。萬曆四十七年合邑公舉奉府道巡按張獎賞，天啟二年又奉府道巡按汪重加獎賞。三年又奉府道巡按謝題請賜坊曰敦孝。,GJTS-XXD,古今圖書集成·學行典,85
孝弟,少孤，恪遵母命，讀書刻苦備歷艱辛。萬曆壬辰進士，任玉田知縣，聞母病，棄官歸，侍湯藥。母亡，痛哭幾絕，素羸，吐血數斗而卒，竟無嗣。士論惜之。萬曆間有賊欲殺其母，大景抱母身捍賊，剖腹而死，母賴以全。,GJTS-XXD,古今圖書集成·學行典,97
孝弟,父早逝，生母張氏懷妊，越三月嘉引生，弱冠領。萬曆己酉賢書，事兩母備極孝養。年逾五旬，兩母相繼沒，哀毀骨立，遂以疾卒。,GJTS-XXD,古今圖書集成·學行典,58
孝弟,孟承引，字永孚，孟子六十代孫，邑所稱孟孝子者也。明初時，其祖克威以孝義聞，嘗修七世墓樹碑焉。承引敦樸涉典籍，尤熟通鑑。是時亞聖墓在四基山者，為水所衝，嚙庳甚。承引一日祭於墓，愴然曰：先祖功被萬世，慶流子孫。吾儕所以優游盛時不與編戶同勞者秋毫，皆祖澤也。而忍令墓若此乎。余不能以資修，誓以力修。即止不去，眾邀之歸，不可。蓋嘉靖丙寅清明日也。墓去承引家且十里又在山麓。深寂無侶絕糧者，數矣。日負土轉石不懈。或憐而助之則固辭。邑令章時鸞植柏數千本於墓，嘉其誠篤，屬為守護居。三年柏皆鬱茂，墓高大如丘焉。族里咸歎息之，以為能追遠而念本也。承引既廬祖墓，歸復之馬鞍山，廬其中興祖墓及父母墓又三年。墓去家視四基益遠。承引修之與亞聖墓勤苦無異。後數歲，會邑令許守恩至重風教欲達當道旌之。有忌之者沮其事，不果，乃自製匾表焉。自是凡令鄒者有所表揚，必以孝子為首。,GJTS-XXD,古今圖書集成·學行典,372
孝弟,蚤年喪父。有流寇突入其家，家人盡走，勳念孀母在堂，挺身捍禦，身被重傷，母賴不死。又推業以讓兄。萬曆間郡守許天贈旌其門。萬曆四十一年水暴至，遜負母登山，妻子俱溺死。天性至孝，母病以油綿繞指燃祝，指半盡。母愈，猶不令母知，恐傷母心。萬曆間有司以孝旌。,GJTS-XXD,古今圖書集成·學行典,123
孝弟,李邦鎮，清澗庠生。父省試卒旅邸，妻王年方少，鎮僅五齡。王欲身殉，鎮幼慧跪諫，王始以撫孤為念。鎮稍長能讀父書，弱冠補弟子員，事王益力。家雖落，啜菽飲水必盡其歡。遇病，親嘗湯藥且密禱願以身代。有司以孝聞。萬曆丙辰知縣陳汝元表其閭。敦孝敬異常。及母沒，遂廬墓側，朝夕痛哭。萬曆二十八年直指旌其門。李尚賓，衛增廣生。孩提喪父，事母純孝。萬曆辛巳母終，哀痛悲切，七日不食，繼母而亡。匾以一門節孝。,GJTS-XXD,古今圖書集成·學行典,193
孝弟,家貧授徒養母。一日無以供母膳，有狸奴銜金至。母死，廬墓哀泣，棗悴復榮，皆孝感所致。孫豫立萬曆乙未進士。,GJTS-XXD,古今圖書集成·學行典,51
孝弟,父母卒，刻像無木，道旁大樹下，望之垂泣，葉遂落。主人訝問，伐木與之歸，刻二像，定省如生。萬曆十九年詔豎坊旌其門。,GJTS-XXD,古今圖書集成·學行典,56
孝弟,事親甚孝，每餐必親為省問，奉養必致甘旨，至老不倦。萬曆三十九年通學公舉孝子，匾曰詔旌孝行實孝升聞，鄉飲三次不赴，閭里推重之。,GJTS-XXD,古今圖書集成·學行典,62
孝弟,十二歲補邑庠生，萬曆丙子舉於鄉。母陳孺人病，清旦暮侍側，衣不解帶。及卒，水漿不入口者七日，徒跣執紼踐履冰雪，幾死，復甦，遂廬墓旁，事之如生。蓋三年如一日也。己丑成進士宰長治補任丘，所至有治聲，擢戶部主事榷稅九江。取道過家，拜其父於堂下，依依戀慕如赤子，時公故豪放嘗與客縱飲至丙夜方歸，清亦候至丙夜，手奉茗粥。父寢方寢。旦日父起謦欬而清又在前矣。如此數月迫於簡書，始涕泣別去。既抵九江，事欲便民，適初設小池口稅，廠權璫為政清，力爭不允，感憤成痾遂不起。嗟乎，求忠臣必於孝子之門，於是乎益信。,GJTS-XXD,古今圖書集成·學行典,244
孝弟,家貧竭力養母，惟親所嗜。母病危，割股調羹以進，願以身代。孝感天神，母立起且享大年。州表其事并為傳勒石。今碑現臥姜孝子祠下。,GJTS-XXD,古今圖書集成·學行典,61
孝弟,萬曆五年父良早卒，母李氏孀居折股三年。元與妻郝氏晝夜侍側，淖污必親。母病癰危甚，元請洗跪吮而愈。人稱孝感所致。,GJTS-XXD,古今圖書集成·學行典,55
孝弟,母李氏守節育之無閒言。功右有至性，稍長問父容貌，見遺書輒泣，嘗以不逮事父為恨。奉母極歡，未嘗遠左右。母病，籲天求代，居喪哀毀幾不能生，著苦思錄以寄哀慕，見者傷之。後家產芝九莖甘露降於庭，人謂孝感。縉紳長者多與之游，雖盜賊亦戒。毋犯何孝子。萬曆丁酉御史以聞旌表。,GJTS-XXD,古今圖書集成·學行典,130
孝弟,監嘉遯不仕。為人孝友，母亡方十餘齡，哀毀如成人。父繼室事之甚謹，色養三十載，與弟相怡愛白首無閒言。萬曆四十七年崇獎。,GJTS-XXD,古今圖書集成·學行典,58
孝弟,甫五歲父母相繼早逝，終身哀感。時伯母裴氏亦孀居無嗣，憐而附煦之。年十四以世，及之典襲為千夫長，晨夕執定省禮甚恭，所入俸鍰悉市甘脆以進。夫婦自甘淡薄處之怡然。萬曆四十七年兩院交獎。,GJTS-XXD,古今圖書集成·學行典,89
孝弟,天啟末舉於鄉，以詩文名湖湘間，崇禎十六年八月賊陷長沙，一第出走湘鄉，將乞師他方圖恢復，賊帥即繫其母兄以招之。一第慮母兄被禍歸長沙就縛，賊將斬之，一老僧伏地哭請免，賊乃去其兩手，置之營中，一夕死。母及兄免，鄉人賢之，附祀蔡道憲祠。,GJTS-XXD,古今圖書集成·學行典,114
孝弟,繼母以孝聞，迎父喪於楚江，濤陡發，家人促登陸。懷沖獨抱父棺慟曰：寧與棺俱。溺風頓息，咸以為孝感。天啟辛酉歲貢尋卒。,GJTS-XXD,古今圖書集成·學行典,57
孝弟,潘士元，字伯始，天啟順天舉人，時年六十有四。父松泉病篤，六月思橘不可得，士元朝夕禮斗求減己筭延父年，至二十日忽啟櫝見朱橘二顆，色香如新，驚喜進父，父食甘之隨愈。後令安仁，民訟者免贖鍰，但命栽桃數枝，未幾芳菲滿徑，不減河陽。,GJTS-XXD,古今圖書集成·學行典,111
孝弟,鄭一性，市民遇母毛氏病篤。家貧延醫久不愈，籲以身代。一夕焚香祝天，割股和羹以進，一啜而瘥。此天啟六年事。越崇禎五年公舉到縣知縣，獎為旌孝教諭，獎為愛深行苦。余大啟幼而能孝業儒，天啟庚申閒父病篤，啟割股兩次救父，鄉里重之。,GJTS-XXD,古今圖書集成·學行典,110
孝弟,天啟丙寅夏偕異母弟士國赴邑試。舟泊城西河畔，驟雨河漲，士國失足墜水，水洶急，士開疾呼往援弗及，頓足哀號曰：弟死矣，吾何生。遂整冠躍入水，越三日兄弟兩屍並見，面如生。督學同巡按御史具題，奉旨建坊旌表，乃於學宮右與隨孝子並祀焉。,GJTS-XXD,古今圖書集成·學行典,112
孝弟,李呈和，幼孤，事孀母梁氏以孝聞。天啟三年，母病，和割胸肉食母即愈。邑侯龐杰給匾苦孝全親，州守魯世任給匾大本克敦。,GJTS-XXD,古今圖書集成·學行典,56
孝弟,篤學力行事親，純孝。蔬菜瓜果親未食者，不敢先嘗。承順友于歡聚一堂。天啟丁卯巡按曹行縣旌獎匾曰孝悌儒表。,GJTS-XXD,古今圖書集成·學行典,51
孝弟,周之騏，宏才篤學，天啟辛酉鄉試杜門清修。孝親友弟戊辰父以歲薦廷試，且屆春闈。侍父入京歸至中途，父遘疾，竭囊調治，父竟不祿，率僕扶櫬徒步千里踵破血枯至會城，度不可生，遂囑僕乞憐舊識，覓舟載運猶朝夕撫棺痛悼奄奄者，旬日抵家，一晝夜方卒，人以為孝感云。,GJTS-XXD,古今圖書集成·學行典,123
孝弟,祖母病藥必親嘗，籲天自代。及死，哀慟幾絕，葬則負土為墳，廬墓三年。嫡母死，復為廬墓三年。天啟五年旌表。強不息，安化庠生。親沒，廬墓於河西樊家坪，負土三年。天啟丙寅賜碑旌表。,GJTS-XXD,古今圖書集成·學行典,86
孝弟,李應書，母病詣五臺山，謁孫真人，五步一拜禱之母尋愈。有富民告攀。應書父殷實後以詞激有司，欲加笞，書至堂抱父懇求代受刑，隱痛成疾卒，天啟四年旌表。,GJTS-XXD,古今圖書集成·學行典,72
孝弟,倪可觀，父天敘天啟間卒，於官萬里扶櫬歸葬，事母撫弟以孝友稱。舉壽官長子元昌能繼父志，與弟同居五十年，鄉里重之。,GJTS-XXD,古今圖書集成·學行典,55
孝弟,天啟間父早卒，事母盡孝，每食必以酒肉，母不食則跪進之。間不能備，雖蔬食必竭誠以奉，時避兵負母，以逃得免于難。字知愿，讀書懷古篤行君子之業，為滇西知名士。事親純孝，父繼迪疾篤，親為嘗糞。薦天啟丁卯秋元。,GJTS-XXD,古今圖書集成·學行典,100
孝弟,公撫棺哭以兩手覆之，指斷血濺賊手群，賊笑，一賊砍公仆地，藝聞殺公從廁躍，泣求代將伏公背，賊舉刀碎其首，父子死焉。藝死年十六。賊悔而憐之，相與擁棺中堂，以草覆公父子屍而去。有頃後堂火發，滿折庀以帚漬水撲之滅。越三日賊盡去，滿泣告鄰人乞殮主屍，長號不食死。聞雲滿死，鄰人焚其骸，踰晝夜心堅赤不化，如方剖然。群鳥飛噪不敢食。嗚呼世之罹禍而不顧其主者，視滿為何如也。,GJTS-XXD,古今圖書集成·學行典,179
孝弟,崇禎十五年，流賊突至，掖其祖母劉氏、母魏氏及妻楊氏、妹玉女出避。祖母、母行遲，為盜所獲，欲刃之。承德號呼救護，並遇害。楊氏見之，急投河死。賊將犯玉女，玉女大罵，堅不從，寸磔而死。,GJTS-XXD,古今圖書集成·學行典,89
孝弟,家貧事親竭其奉養，及親沒，絕食泣血目為喪明。遇異人療之，一目復開，營葬鳳山左麓廬墓三年，事生母以孺慕稱，巡按上其事，崇禎十二年詔旌其閭。,GJTS-XXD,古今圖書集成·學行典,68
孝弟,左守身父病，守身籲天刲股。崇禎十二年巡按周一敬題旌守身姪國光光，妻徐氏二十三喪夫，敗屋數椽不蔽風雨與夫櫬同寢處者，二十餘年。至是同日旌節孝萃一門云。馬日新，刲股療母病，崇禎五年旌。,GJTS-XXD,古今圖書集成·學行典,90
孝弟,幼時就里塾，父母以肉羹餉之輒愀然不樂，知父母不能食也。既為諸生，有聲得脯資以膳父母。天啟辛酉拔貢，甲子舉於鄉，崇禎中署高郵學正，稍積俸薪，謀饘粥之田，悉以分其伯仲，曰：吾豈先妻子而後兄弟哉。歷官南京國子學錄兵部主事。江南既潰，遯跡深山。邑人高其行，雖無藉少年亦聞其名而敬之。,GJTS-XXD,古今圖書集成·學行典,137
孝弟,陳元美事母虞氏恭謹，虞病劇刲股以進，遂愈。伯兄無嗣，次兄烈以子嗣之烈，願兩析其資以一分與兄，美不受。崇禎十六年巡按御史題獎。至是已三旌矣，子英略舉人。李元炳父瞽，以舌舐復明割股飼母，母疾愈。崇禎十一年膺旌。謝深家貧，以傭賃為業，年二十八未婚。母年七十患膈，刲左臂肉以進母病，得愈。崇禎十五年巡按御史題旌。,GJTS-XXD,古今圖書集成·學行典,152
孝弟,方都韓，字大方，應崇禎戊辰選貢，嗜古博學文辭，直追西漢。性至孝，母病，侍湯藥衣不解帶者年餘。丁母憂以擗踊成病幾不起，三年不居內不飲酒食肉，素具經濟才。凡軍國重務史鄭徐黃諸撫軍每大利弊必以諮之。當路者多勸之仕，韓泣謝曰：老父在，不敢以身許人。歸隱山中手不釋卷。乙酉兵叛蒼頭，勸之出郭，韓以手捶胸曰：豈有父在難而子逃生者乎。後遂遇賊執父，韓以身代，父得免，韓遂遇害。,GJTS-XXD,古今圖書集成·學行典,181
孝弟,李德賓事親至孝。母病，癰膿潰德賓以口吮之，凡醫藥必自炊治而後進，寢食不離母側者，二十年。崇禎閒以孝舉鄉，飲名載學冊，春秋致胙焉。,GJTS-XXD,古今圖書集成·學行典,64
孝弟,潘體，一都民，崇禎十四年母病口嗛，思肉食，時昏夜山中無從得，遂割股以食之。母疾良已。後遇虎逼仄，相視不為所咥。鄉人咸嘆為孝所感。,GJTS-XXD,古今圖書集成·學行典,64
孝弟,明季寇亂，攜家避於汴。及李賊決河灌城，嘉慶與其親鄰十餘家共結一筏，筏不能載，共議各沈一人方免覆沒。嘉慶夫婦共一弟一子，眾欲沈嘉慶弟，嘉慶泣曰：吾何面目見先人於地下乎。且子可再生，兄弟難再得。竟沈其子，同筏之人皆為感泣。已而有舟至，嘉慶出囊金二百兩，俾一筏之人同免於水厄。,GJTS-XXD,古今圖書集成·學行典,135
孝弟,崇禎癸未流寇至邑，坦奉母楊氏奔避。楊年老行遲，為賊獲，被殺。坦號呼奪賊刃，與賊格，不勝，賊劌坦耳，昏仆地，復起立搏賊，且搏且罵，因遇害。邑令以事聞，牓曰孝友節烈之門。,GJTS-XXD,古今圖書集成·學行典,83
孝弟,崇禎七年正月閒其叔及兄弟悉被寇圍，棟持刀往救之，俱得脫去。獨棟孤身遇難。其妻楊氏為棟備衣衾棺槨，至葬期前一日夜縊於柩側。邑令田嘉穀申其事於上，曰：孝友躬行，刑于寡妻，所謂惟斯人也而有斯婦。,GJTS-XXD,古今圖書集成·學行典,94
孝弟,九歲喪母，廬墓三年。父病，衣不解帶。補博士弟子員，食餼。鄉試十二登副榜者，再逮。父歿，廬墓如母喪。崇禎庚午選貢授餘干教諭，陞懷遠知縣，遷登州，別駕致死。二子旋祈俱郡庠生。,GJTS-XXD,古今圖書集成·學行典,85
孝弟,楊戌生，年二十，值父鼎遘危疾，偶思肉，家人以其將革也，不敢進。戌生號泣呼曰：此吾父也，忍其思嗜而不得乎。乃之他室，舉左股奏刀下其一臠，大如掌，血凝而不流，無痛楚狀，熟而進。鼎食之甘，病尋甦。其母詢肉所從來，堅不言，再三詰之，得其實。母痛憐仆地，家人始知戌生有刲股事。夫十齡之繞膝前覓梨栗時也，無名心無理解而所行若此，豈非孝之出於至性者哉。崇禎七年巡按王萬象請旨旌表，九年建坊。,GJTS-XXD,古今圖書集成·學行典,188
孝弟,後六旬餘母死，廬墓三年不返，饔飧皆家人饋。常設一柝於廬所，凡有慕其孝而過候者，則擊柝三聲，家中辦茶至。通庠欲公舉表揚，辭曰：以此弋名，是重吾罪也。崇禎閒邑令李煜聞而嘉之。母疾，三年衣不解帶，以膝行登百丈峰求禱，獲愈。陸學憲請旌之。子天斗崇禎丙子舉人，變後，遂石隱不出。,GJTS-XXD,古今圖書集成·學行典,134
孝弟,於明崇禎十四年五月二十九日土寇掠穀亭，其父庠生王嘉言肘閒縛十數金，攜法湯出避賊，反遇執，搜獲金以為富翁也，縛而撻之索積貲，無有。法湯在旁跪泣求免，賊不聽。撻嘉言至死，法湯見父死，泣詈不已。賊怒支解焉，亦孝烈性成者矣。,GJTS-XXD,古今圖書集成·學行典,108
孝弟,包弘漸，廣通庠生，崇禎閒四川流寇大熾，兄弘策守新都，城陷，詈賊死。漸事寡嫂盡禮，為諸姪婚娶至家，貲費盡，無所怨。里人義之。崇禎閒旌表立坊，縣前有祠。崇禎四年盜攻城陷，或呼壽春曷去之，壽春曰：母老焉，忍舍之。賈國柱，膚施庠生。母病，割股獲愈。孝著鄉閭。崇禎十六年奉旨旌表。,GJTS-XXD,古今圖書集成·學行典,135
孝弟,武培極，生員。崇禎九年流寇執培極及母，索金不得，欲殺其母。培曰：母死，我奚存哉。寇或挾培去，培又曰：我去，母奚倚哉。寇怒其不從，殺之，終憐培孝而釋其母。崇禎七年五月八日賊至，藻哭於母柩側不肯去，遂被殺。,GJTS-XXD,古今圖書集成·學行典,101
孝弟,吾邑之相城有一乞兒，姓沈，年在中歲。每詣沈隱君孟淵所請丐，凡所得多不食而分貯之筒篚。中隱君初不為意，久而問焉。則曰：將以遺老娘耳。隱君始異之，潛令人偵其所為，丐至一岸旁，坐地出簞中飲食，整理之，擎至船邊。船雖陋而甚潔。老媼坐其中，丐登舟陳食母前，傾酒跪而奉之。伺母接杯乃起。跳舞而唱山歌作嬉笑以樂母。母殊意安之也，必母食盡乃更他求。若無得則自受餒，終不先食之也。日日如之凡數年，母死，丐始不見。隱君嘆詫亦時少周之。此非有為而為，可謂真孝矣。,GJTS-XXD,古今圖書集成·學行典,220
孝弟,遭喪亂，入贅於淮，不見笑容。妻詰之，告以故，遂歸尋母。葬之，廬墓三年，妻亡，終身不娶。淮西僉事幹克莊求見不遇，留題曰：事親未必可曾參，職分當為每愧心。今日風來飄忽動，抱琴更入白雲深。復為立孝里門。,GJTS-XXD,古今圖書集成·學行典,98
孝弟,明初名泰者，從征以功授明威將軍，隸籍興武衛。始為金陵人，為人孝友，多藝能。年十二，父臥疾，信爇香籲天，願以身代，厥疾用瘳。,GJTS-XXD,古今圖書集成·學行典,61
孝弟,事親最孝，父卒，擗踊哭泣，哀毀逾禮，廬墓三年，有鵲巢塋樹馴擾不驚，遇其悲號輒鳴躍若助。後程服闋，鵲亦不復留。人咸異之。,GJTS-XXD,古今圖書集成·學行典,59
孝弟,季引光，本縣廩生，少負至性，長作醇儒。學未逢年，試頻躓足，娶孫氏。溫凊承顏，不殊嬰孺，親有不豫輒號泣長跪。俄母以暴疾逝，光哀毀骨立。隨會寇亂，光擁父避地江南。父病篤彌年，光口不嘗鹽菜者，跨積寒暑，諸如浣穢澡身嘗藥視糞，咸與妻備歷之。親不起，哭踊欲絕，自扶櫬歸里營葬事。以為奉終之義情宜自畢，壙穴工不欲假人，血指運力以終窀穸之事。構堂墓道，時為廬處。服既闋，仍衰絰不去，號泣哀動。閭里知縣仲聞韶及教諭王曰：俞咸哀慰之，積痛致疾將不起。乃延繪事者寫父母小像一幅，曰：我死當以兩親遺像內我懷中。病三日，端坐與諸親族握手為別，曰：我死得見父母，素願遂矣。但所立弱嗣季香係是亡親，遺命不敢背，諸弟及妻輩善視之，俾有成立。毋使我遺恨九泉，足矣。紳士感其純孝，具呈本縣，以請旌題。,GJTS-XXD,古今圖書集成·學行典,333
孝弟,劉一俊，性篤孝，母卞氏終，晝夜悲號，廬墓三載，事死如生。一日兩白兔馴繞柩旁，若廣州先賢丁茂之繞白鹿也，益徵。孝感闔鄉，鳴於縣，周光霽廉其實，旌之曰百行之宗。張順昌，其嫂芮氏，節婦也。以有奪之者，順昌訟於庭，得完其節。又嘗刲股救母，驗之創瘢，尚未平。芮增齡，年十六割股和粥進母，病愈。人稱其孝。陳傳，大母朱年八十三，患痢數月不痊，傳嘗糞知不起，乃刲股和羹以進，遂愈。有司旌之。姚良棟王世徵陶元善羅夢星徐朝元按《溧陽縣志》：姚良棟、王世徵、陶元善、羅夢星、徐朝元皆刲股。施正元，剖心救父。葛方禎，刲肝救母。縣丞嚴御風署縣，事為申獎之。王予諴，庠生，刲股救母。陶昌祚，庠生，時遭亂，避兵竄匿屋上，父為兵所執，將殺之。昌祚跳下，抱父哭，求代。兵怒，揮刃遂斃。狄舜隆，庠生，十四歲刲股救母。姚泰麒，字瑞庭，與弟泰麟泰鵬皆屢次刲股救母。一門孝友亦近所難得，邑令楊裴俱旌之。熊學使旌。尤之佐，刲股救父。楊正祥，刲股救母。虞守先，十三歲刲股救祖，又刲股救父。南捕何知縣裴俱旌。周繼濂，十四歲刲股愈母疾。署縣事，何煥旌曰髫齡篤孝。,GJTS-XXD,古今圖書集成·學行典,456
孝弟,父鐶為人所殺，級年方十七，與弟繡相抱痛哭。日夕誓殺讎。果抉讎雙目，瀝血祭父。讎家訟於官，壯其孝義，為直焉。父病思食鴨，方赴試不及供。比歸，進鴨，父病甚，不能食，因終身不忍食鴨焉。狄呈祥子，褒弱冠為諸生。母白產後疾篤，刲股愈之。學院過庭訓旌之曰竭力回天。,GJTS-XXD,古今圖書集成·學行典,126
孝弟,陳于震，字曰俞，與弟丹皆有名諸生，皆以孝稱。母吳病年餘，弟兄更番掖侍，廁牏之屬必親浣之。母卒，同廬墓左，里人聞其夜作兒啼聲，為感動焉。父獻可將貢而歿，二子哀毀如其喪母。時學使者過庭訓廉得其行，旌曰雙孝。于震卒年四十九。丹，字南士，甲申乙酉閒謝諸生不為，年五十卒。又皆無子。嗚呼，天之報施，善人果何如哉。,GJTS-XXD,古今圖書集成·學行典,151
孝弟,幼事祖母，張瘖不能語，而承顏順志能曲體其歡心。伯兄正廷家貧，將匡廷莊田五十畝典謝姓銀一百二十兩。後無以償匡廷，百計代償之，卒歡然無閒言。晚年鍵關教子，義方之訓甚嚴。子粵固登癸丑進士。,GJTS-XXD,古今圖書集成·學行典,91
孝弟,三十喪妻，終身不再娶。足不履公庭，未識官長面。鄉人重其孝義，相率銘其墓。有云三十鰥居敦大義，九年廬墓重天彝。,GJTS-XXD,古今圖書集成·學行典,54
孝弟,奚其孝於是。洪大動，令心知其貧，為娶婦內之。無何，生子矣，而益貧，婦亦勿樂也，數求去。洪嘆曰：吾昔也，子而婦。今也，父而母。固命也，復何言。婦竟去，後數歲其子卒，洪亦隨卒。邑人憐之，收葬於城北十里許。後有監司宋某者題之曰孝子梅洪之墓，而人則呼為梅孝子墓而不名。近黃山人汝金為之傳,GJTS-XXD,古今圖書集成·學行典,139
孝弟,其父學智病篤瀕死，延雄焚香籲天割股和羹以進，父疾賴以痊。鄰里十排公舉至縣，驗其傷痕太重，驚曰：田里中乃得有此子耶。即日賜匾旌異，顏之曰割股救親云。,GJTS-XXD,古今圖書集成·學行典,73
孝弟,天性篤至，孩提即知順親。事生母劉色養備至，遠近咸以孝稱。歲丙申夏閏五月母劉忽膺危疾，標醫療百端及禱祀靡弗盡力。既罔效，以母素奉佛，因稽顙佛前割左臂肉雜藥餌以進。卒不起，躄踊號泣誓不欲生，水漿不入口者三日。親友以大義勗之，始日食一粥，朝夕哀思無閒。凡喪葬事宜，一遵朱子家禮，勞傷過度，年僅三十有七，抱病而死。王戎死孝，和嶠生孝，斯人可謂兼之。比歲乙酉爰易其字曰止庵，且著止庵之說以明其志。蓋以止為死也，是若人又不僅以孝名矣。夫世祿之家尟克由禮若長標者，洵未可多覯也。,GJTS-XXD,古今圖書集成·學行典,232
孝弟,父名言嘗患頭瘋，後勢益熾醫百方弗效，乃呼淳永訣，欲自裁，淳時年僅十一，駭愕密禱於天，剪其髮際之，肉投藥以進，不令其父知也，既而病立愈，後不復發，鄉閭驚異以為孝感，而繪其事以傳於後。,GJTS-XXD,古今圖書集成·學行典,90
孝弟,曹六者與其二子皆被倭獲，縶手以行，長纔十六，少數歲，啼呼乞歸，倭以白刃恐之，長者跪曰：願舍父我隨所往，不敢違。賊憐釋父擄其兄弟而去。,GJTS-XXD,古今圖書集成·學行典,66
孝弟,丘文學字游夏，少喪母，事父能得其歡，父好游，飲伺所之豫儲具以待夕，必跪進觴，父沒哀過失明，醫者勸服羊肝，文學以非禮不從，久之目漸明如故，居身極清苦，獨勤治生以贍親族，知府延為鄉賓年五十九卒，諡曰，康孝巡撫建祠祀之。,GJTS-XXD,古今圖書集成·學行典,107
孝弟,沈良字性本，年八歲，母病篤，醫藥不能治，乃齋戒禱於天願殺身以全母，自屠胸抉肝和羹以進，母強食之曰：此何肉也，而甘若是。周源字尚本，性純篤，有孝行，母病久不瘥，源割股以食母，母疾尋愈，源博學能文詞，年八十餘卒。,GJTS-XXD,古今圖書集成·學行典,104
孝弟,石維城錢穎遴邵嗣永按《吳江縣志》：石維城以孝著里黨稱，石孝子，又錢穎遴為父士元吮癰，父年至九十四，人亦稱錢孝子又有邵嗣永亦稱孝子云。曹璋字中美，事嗣母陳氏至孝，母暑月犯背疽，璋日夜摩拭口吮之而愈，事生母尤盡力奉養。,GJTS-XXD,古今圖書集成·學行典,107
孝弟,徐元植字閑之庠生也，五歲而孤，後祖母生二子，元植母陸氏攜歸養於父母，家與元植同起居，長同學既成立析箸，元植受其瘠者，讓腴美於二叔，脩脯之入不以自私，迎後祖母養之，致其敬母甚慈，元植溫凊問視，必盡其誠。母亡深墨骨立三年，不見齒。邑大夫高其誼達之上臺，臺使交獎。,GJTS-XXD,古今圖書集成·學行典,129
孝弟,封昺幼喪母，家貧業醫，父好酒膳必設醴，遇鮮羹必購以供父，好遊邑之紳耆與遊者昺恒聚遊，資於藥簏中隨索隨辦，不違親意里有求診脈者，或留飲輒辭但吃一味，歸以奉其父，邑大疫父病危急，昺奉侍不解帶者十晝夜，忽有青袍道人自言能療之，出一草如鳳尾置水中，飲之立愈，其感神之效如此。,GJTS-XXD,古今圖書集成·學行典,133
孝弟,嚴銑父堂邑，令召榷諸奸胥攤賦郡守，又召察諸占田不實者，皆秉公不徇，遂為里中豪中以非法死，時銑尚少，自刻其胸作必報父讎，字累歲訟冤於官，怨家不支乃自經職，方郎殷都為作孝子傳。,GJTS-XXD,古今圖書集成·學行典,86
孝弟,龔俊字仲俊，家貧日伺屠，刲肉至腆美，則市歸奉父母，忘其貧，兄信暴甚慢罵輒終日夜，俊無一言忤，信歿撫其孤成立。刲股肉愈母疾。,GJTS-XXD,古今圖書集成·學行典,61
孝弟,楊松字國用，家貧竭力奉親，父病痔為之吮，母病不能食刲臂肉脩藥以療，後父遘危，疾復刲股作羹以進，家益落為人傭以贍養，有司聞其事復其家。馮汝翼父可齋病篤，割股以食隨愈，學使者特旌之。蔣坤元少孤貧，事母備極，甘旨子時英嘗刲股療父疾，時英妻李氏亦孝事姑嫜，里人稱世孝焉。,GJTS-XXD,古今圖書集成·學行典,131
孝弟,其父坐誣，侵糧繫金陵，時國法嚴峻，光位年甫十六，往來奔救者十年，上官皆心憐之，後聞御史按部冒走風雪中，逐舟號呼至夜，力竭歐血仆雪中，幾死，已而聞雞聲復驚起追呼如故，數日後御史知其冤，白之得釋奉父歸，三十始娶，移居于山勤耕織為菽水歡。,GJTS-XXD,古今圖書集成·學行典,116
孝弟,陳民表字元望，年十七入華亭庠，受徒事親日具一臠為養母，年五十遘危疾，醫藥罔效，涕泣徒，跣夜半輒叩城隍神，願捐己壽益親，數日後虔禱不懈，恍惚見神手一牌上書准延壽三字，硃瀋淋漓，注手指閒，自此日瘥，後父壽至八十六，母壽至九十七，皆謂誠孝所格云。,GJTS-XXD,古今圖書集成·學行典,120
孝弟,蔡倫字樂由，六歲喪母，九歲喪父，事繼母黃氏至孝，少外遊歸，遲母怒責至以鎗擲傷足，血淋不敢言，病跪求感，母後與其兄分家產，雍和義讓人服其孝友。,GJTS-XXD,古今圖書集成·學行典,70
孝弟,黃應元字岵瞻，六歲喪父，母楊守志積四十七年，應元事之未嘗幾微不如，其意初就外傅與群兒戲，母見切數之，繼以泣。應元自是終身不事嬉遊，每應郡邑試母授以資，常不敢盡用，歸而敬持所餘，以復於母，其他事多類此。,GJTS-XXD,古今圖書集成·學行典,100
孝弟,丁明俊字彥超，邑諸生仲兄士豪，嘗以科場事罹法，其父本儒生，懼禍甚明，俊左右保持，其閒甚力，始得釋父之憂，以全其兄。,GJTS-XXD,古今圖書集成·學行典,57
孝弟,吳汝憲字道卿，性樸誠不苟言笑，邵寶以女妻焉，為諸生見黜，寶為復之，汝憲不屑棄去服皂帽終其身，兄某嘗坐事繫獄，汝憲因自囚一室，藉草食糲一如獄中，人勸之輒泣兄釋而後出，常貸金於人，已而其人被倭害，訪其妻已嫁，乃遍求得其兄弟，而歸之。,GJTS-XXD,古今圖書集成·學行典,114
孝弟,周懷忠字士克，郡諸生，性尤至孝，父歿哭之失明，弟為豪家齮齕，懷忠傾囊禦侮怨讎化之，平時好讀南華，常不去手，學本經術書，法晦翁世載其德，人以為有萬石之風焉。,GJTS-XXD,古今圖書集成·學行典,77
孝弟,李步行城東，賣菜傭也，早喪母，每晨出鬻菜得錢以奉其父，父嗜酒飲之必歡，未嘗暫缺，見時物於市，購以進，雖尚價不少，後體常無全衣，而父周身之具，無不給，一時鄉黨閒，或其子有不順者，父必讓曰：爾何不學李步行。陳阿皮早孤，養母，母死而貧，乃鬻身營葬，嘗墮大水，人莫能援，為漁人網得之得不死，人皆謂其至孝所感。,GJTS-XXD,古今圖書集成·學行典,150
孝弟,張倫，兄弟同居。倫與季弟新各一子，仲享四子皆長。倫謂二弟曰：吾等老矣，子六人又婦六人同處恐心不一盍及。今而析箸。乃析其貲產為六，享曰：吾兄弟三，當三分之。倫曰：諸子皆子，為諸子分，非為吾兄弟分也。為諸子分故六之。若三分是爾私其子而吾與季私其財，不可。享因聽之，產取下者。,GJTS-XXD,古今圖書集成·學行典,135
孝弟,陳一經，號懷古，至性純孝，生不識父，詢得貌繪而事之。每諦視輒嗚咽欷歔，至老不衰。母節蒙旌，以筆耕所獲佐官鏹建坊考。終後鄉黨公諡曰孝潔先生，建特祠於城西隅，玉音賜增光廟祐四字。,GJTS-XXD,古今圖書集成·學行典,87
孝弟,邢緯，諸生，邢衡父母病，割股以進，同弟服賈。弟折本，推財與弟無所吝。母舅錢元罹罪，所司欲加以刑，緯念甥舅誼，奮身願代。雖會免而皆義之。,GJTS-XXD,古今圖書集成·學行典,67
孝弟,徐應徵，父梧官烏程教諭，挾空囊歸。盜疑有蓄，夜半數十人來劫，徵恐驚父，出迎盜。罄己橐予之，盜猶欲得其父，楚掠備至，繼以烈焰，無尺寸不焦灼，卒不言父所在。盜退，氣已絕。,GJTS-XXD,古今圖書集成·學行典,83
孝弟,事母至孝，母毛氏早寡，教督甚嚴，湛盧發憤下帷，讀書常達旦，工詩善文。母卒，哀慟幾絕。既葬，晨夕遶墓哭，哀感路人。無何，竟以羸毀卒。,GJTS-XXD,古今圖書集成·學行典,65
孝弟,梁急鳴父冤，刻期渡江，值颶風作，舟不敢進。梁跪告長年三老曰：今日不濟者，吾父冤死讎口矣。眾哀之，為移舟，風亦旋止，遂得渡。齧指血書狀，痛哭公庭，當道憫其情，為按實事得白。父多庶孽析，產多與膏腴以順父志。父每出即丙夜，必整冠候，無閒寒暑。宗黨欲上其孝行，謝曰：子之順親，分耳。奈何以之博名。人愈多之。,GJTS-XXD,古今圖書集成·學行典,149
孝弟,族有侮辱之者，終善遇之，其人愧而改行。幼弟痘症頻危，默禱神願，自減壽以益弟，神乃示夢於其父，幼弟復生。,GJTS-XXD,古今圖書集成·學行典,51
孝弟,張，字元素，七歲從父宦京師，溫凊備至，蓋其孝出於天性然也。及長，歸娶至揚州，夢父病驚，悸不食亟返棹北上。至則父卒於官矣，哭踊幾絕。扶櫬還中途遇盜，盜見其柴毀不忍犯而去。母棺在殯，西鄰失火，延及父棺，慟哭願與俱焚，火亦遂息。渡江求銘中流，風驟起，三舟覆，仰天祈叩，風止，舟獨全。縣令沈光上其事，詔表門。妻何氏佐夫為孝，年百歲，家有百歲堂。海內士人咸賦詩壽之。大學士李春芳為序。張君豈惟孝子抑仁人哉，蓋陳仲弓之流與，乃其妻與其夫相為孝，斯亦德之刑于哉。嗟乎，抑又異矣。,GJTS-XXD,古今圖書集成·學行典,232
孝弟,早喪父，行傭養母，傭所得飯，必裹其半飯母。母亡，刻木為像，事之如生，出必告食必薦，寒具火暑具浴。縣令造其廬，見其敝陋不蔽風雨，皆割俸錢為孝子給饔，飧又置田助之復其身。比卒，語妻子曰：事吾母像如吾在時。迄今子孫朝夕上食。,GJTS-XXD,古今圖書集成·學行典,109
孝弟,伯父田早喪，無子。伯母王氏誓守，以光嗣伯後。時三歲，生母薛氏卒，圍亦卒，王氏撫之如己出。家貧，紡績以資饘粥。後母舉貞節，光亦漸長。家火災，母覆屋下，光入烈焰中負母出，毛髮不焦，里人異之。,GJTS-XXD,古今圖書集成·學行典,93
孝弟,廷中滋殖曰：吾不忍吾弟之壁立也。集諸弟合爨而居。久之諸婦有後言，廷中曰：吾知厚吾弟耳，安問其他。悉以所殖之產五分之，己且為輸稅，不以煩弟，終身怡怡焉。徐即署，八歲時祖接沈痾，署仰天號呼，願減己算益其齡，遂刲股烹進之，接食畢霍然起，延壽十二載，始卒。,GJTS-XXD,古今圖書集成·學行典,124
孝弟,父母繼亡，不能葬，坐臥喪次哀號不輟。知縣李尚默捐俸八兩使諸生往營葬，聘曰：為人子而以親喪煩長吏，其何能安。守喪凡十二年，遂能知來言休咎，頗驗。孝能通神，其此之謂與。,GJTS-XXD,古今圖書集成·學行典,82
孝弟,黃朝烈，號無競，文節公裔。母王氏抱痾支床，藥餌無效，泣禱於天曰：烈今有三子煥燦炳，皆母遺也，足延母祀。願以身代。因割左股和羹以進。時母病將革，及飼之，沈痾遂以不藥愈。烈之剜痕亦不血而痊。長子廷煥以雋才著，三子廷炳列邑庠。其孝友皆不愧父。,GJTS-XXD,古今圖書集成·學行典,118
孝弟,流賊入境，適父寅初病瘋，家人呼瑄出避。瑄曰：父臥床，吾唯有死守耳。妻汪氏亦不肯避，泣曰死則相聚奚，忍去乎。賊至，斫其父，瑄以身蔽之，再砍汪以身蔽之，受數刃，而仆父得免。,GJTS-XXD,古今圖書集成·學行典,84
孝弟,石汝修字止所，幼失恃繼母，高撫之及長，質性淳篤。善事二人雖垂白之年，問視必至父亡廬墓，三年高歿亦如之，廬樹閒，有白烏蒼鹿，人以為孝德所感。,GJTS-XXD,古今圖書集成·學行典,69
孝弟,黃日新字繼松，父早世，母王氏，積痾侍湯藥不倦，母喪日，夜哀號服，闋弟求析爨，新為之泣，越數載，復求分新以己田，入公聽兄與弟揀擇，後新嘗寢疾，夢神告曰：爾算本促以孝友，故添壽，年七十九而終。,GJTS-XXD,古今圖書集成·學行典,94
孝弟,高如翼字扶雲，弟如軫字伯衡，俱邑庠生父蚤世母石氏孀居三十年，誠敬將事兄弟不忍析箸耄年，友愛益篤里中，稱友于者必首及之。,GJTS-XXD,古今圖書集成·學行典,59
孝弟,馬負圖字虯川，庠生，事親以孝，篤弟以友，且常引明，發之詩為弟誡，有怡，怡不廢偲，偲之義焉，子煜舉明經，孫人龍登進士，人以為貽謀之，善後累封贈湖廣參政。,GJTS-XXD,古今圖書集成·學行典,75
孝弟,王準字明衡，父忱舉明經生準兄弟五人，獨準食，餼曰此仁粟可上高堂，獨任甘旨忱易簀，有遺俸數十金，獨與準準，泣拜請公之，昆弟諸弟中唯獨乏嗣，準憐之，與共起居飲食二十年，唯有私橐百金，亦公之，諸猶子後司鐸虹，邑與安義俱有聲。,GJTS-XXD,古今圖書集成·學行典,109
孝弟,趙舜卿字子良，幼穎敏博學，父閩清，令同庶母卒於官訃，聞哀骨立往奉二櫬，歸廬墓側兄瘋，弟幼友愛甚篤，敦睦宗黨郡守來公旌以孝義。,GJTS-XXD,古今圖書集成·學行典,62
孝弟,程周字希旦，號紹曾庠生，父曉病周割股作糜，進明年父卒族人欺周利其產，乃誣周殺父周自分捨身白己，雖生猶死，幽犴狴者三年適謝侯，會審孝子獄登場，風雷大作及開棺，天日清朗周父死三年容貌如生，謝侯乃鼓樂導送歸德行著，聞考選德慶州州判。,GJTS-XXD,古今圖書集成·學行典,113
孝弟,父歿遺腹生遇父，忌輒悲號逾旬事，二孀母色養盡孝，母疾與妻割股居喪，哀毀躬自負，土廬於墓側，年八十以光祿寺署丞，卒於家飲郡縣，鄉賓者四直指使者，題允旌表。刲股愈母，郡守彭澤旌曰：克孝。,GJTS-XXD,古今圖書集成·學行典,91
孝弟,吳應登字伯穀，父梅臥病醫罔效，登乘夜籲禱請以身代，因割股作糜父食之而愈，郡邑上其事於御史，屢賜旌獎。,GJTS-XXD,古今圖書集成·學行典,50
孝弟,洪祖幼孤，事母孝，母患胃疾，革祖刲股為糜進母病，遂愈母卒行服墓，次哀毀過禮兄嘗有逋貸祖為償之，居鄉醇謹人稱長者。程廷楨生母韓氏病劇刲股，以治弗效徐曰母若亡子復，何存未幾死楨即於是，日枕尸抱棺痛哭，氣絕與母俱斃。,GJTS-XXD,古今圖書集成·學行典,105
孝弟,父病彌留，煥以割肝可救父持斧自劈手不能堅持，因縛諸几倚身就剖裂坎三寸許，伸指內探空無有俄肉，突出如丸割片許而縮投粥中，雜進之，煥創如牛，目毉用龍骨末敷之，三日而口合，父得延五旬乃終，煥廬墓側與蛇虎狎居，其地產靈芝，數十本。汪鳳齡幼治經，生業家徒四壁，菽水承懽母病刲股療之，不起越二旬，父病復刲股以進，父亦亡鄰里哀之。,GJTS-XXD,古今圖書集成·學行典,158
孝弟,性純孝事，二親必竭其力年五十，猶孺慕母病，篤割股以療，迄葬遶塘山，廬墓三年，終服哀毀，卒於墓邑，令旌之曰：孝慕殉親。,GJTS-XXD,古今圖書集成·學行典,58
孝弟,事親以篤孝，聞友于兄弟，喜賑施貧，乏有田若干頃，至歲除遇暴露予棺以瘞，屢造橋以濟行旅，嘗有不順於其親者，邂逅遇道訓其子，惕息彌謹乃大感悟遂改行為，孝子郡縣嘉其行，凡九與賓席。,GJTS-XXD,古今圖書集成·學行典,87
孝弟,王汝棠業儒未遂躬行至孝，父病痢醫藥弗效嘗刲股和羹以進，父病頓愈，及母余氏病晨夕不離母側，依戀一如嬰孩，闔邑至今，稱之子賓明邑廩生。純質鯁直，事親以孝，訓後有方，而愛友諸弟和族，周鄰鄉黨稱德。,GJTS-XXD,古今圖書集成·學行典,95
孝弟,讀書好古，父歿方殮，鄰不戒火，幾延居室，璧披髮稽首，籲天號泣，身捍父柩，天為反風息火，居喪三年，不御酒肉，母崔氏歿亦如之，父友陸璘元進士，家貧無子，父嘗許以葬地。父歿，後璘亦忘璧購地以葬。曰：無使先人食言地下。,GJTS-XXD,古今圖書集成·學行典,105
孝弟,時當避亂居錢塘，父景華臨終時，囑曰：我葬後，當十日一之墓。純如期必往，哭之。哀奉母，飲食必躬，調以進，得一美物必歸，奉母，母歿，號泣勺水不入口者三日，既葬搆一庵，傍墓以居。父歿負土成墳，結廬墳旁以居，終制之日群烏飛繞，墳所人皆以為孝感云。年十四，兵至，爾奎匿複壁中，聞父可宗被執，急趨出，願代父死，兵遂殺奎而留其父。,GJTS-XXD,古今圖書集成·學行典,158
孝弟,郡庠生，以歲貢入太學，父文貴年八十，忽癰臥便液數下，璋不離側，假寐以須，父欲興即扶掖，如此數十年，妻錢氏姑患疽脫簪珥醫治，滌口吮癰尋愈。,GJTS-XXD,古今圖書集成·學行典,68
孝弟,幼有至性，六歲喪父，即知哀慕，母楊鞠之相倚為命，及長竭誠奉養，每旦必具衣冠問起居，及請所欲食，雖資給不充，必致豐腆母，或不應則長跪請故，必得命而後起，及母以大髦終，哀號晝夜，不輟。居喪三年廬於墓側，免喪後猶日一飯一蔬，至墓所展哭，屬墓之左右有以墓地求售者，宗黻慨然曰：吾欲廣吾親墓地，而使若親無葬地乎。貸而謝之，人謂孫孝子能錫類矣，年逾八十病既革，猶掖母至旌節坊，下稽首謝國恩寵云。父子英病劇，焚香叩願減身算以延父，父病尋愈，後二年父卒，結廬墓所。,GJTS-XXD,古今圖書集成·學行典,224
孝弟,邑庠生，幼喪父，哭踴如成人，母病，籲天請代，得痊。子二溥舉人海澄令，浤廩例貢生，溥子楫，浤子權，皆有聲黌序。性至孝，友父患瞽相而事之不離，側母沒，則終身哀號。,GJTS-XXD,古今圖書集成·學行典,79
孝弟,生而端凝動止，不苟為諸生，事親孝以束脯，奉菽水必誠必敬，幼弟屢傾其業割產之，子元鼎蚤卒，孫鳴盛丙子舉人，窮經信道守先聖之傳，其兄庠生，鳴韶次兄鳴和一門友愛，廬墓三年，為士林所宗。,GJTS-XXD,古今圖書集成·學行典,89
孝弟,天性至孝，父京病疽吮之立愈，嗣父觸怒豪貴致遭冤獄，善千里白父冤，跋涉成痼疾，謂其子曰：父母全而生我，我因父故致疾，天若有知，自當復愈。疾果瘳，又數年卒。,GJTS-XXD,古今圖書集成·學行典,76
孝弟,性孝友，父疾衣不解帶，喪葬不煩伯仲，從父曦司訓茶陵，代攝家政，更廣其產，歲祲代民輸米三百石，子大德舉人。,GJTS-XXD,古今圖書集成·學行典,52
孝弟,幼喪父，育於母，仇問父若何遺籍，何在。輒失聲痛哭，為室三楹中奉母，而身及妻劉居左，夜寢未嘗闔其左扉，曰：吾忍自隔於母耶。事從兄彭年敬愛如同產，性好書，見異冊至典質，買之不靳，嘗論次所藏書名，好古堂書目，自為序。,GJTS-XXD,古今圖書集成·學行典,105
孝弟,陸良，父患癥疾，百計求療，母寒月痰疾思食西瓜，良遍走得之，痰頓愈，後刲股救母，復延者三年，撫愛其弟甚至。聞華卿以經義教授諸生，父葬豐山搆廬於旁，奉母及弟居之，母歿讓其居於弟。,GJTS-XXD,古今圖書集成·學行典,87
孝弟,以世職歷浦口守禦中都，留守陝西都閫金山參將，後以子侍御宗孟貴晉階，昭毅年八十餘卒，雅素好文，長於吟詠，性篤孝友，歲時禋祀必泣，祖業讓兩從父，後兩從父家落，又周卹之至他姻黨罔不霑被者，謙挹自下，里社中不知其為貴人，世以比漢萬石君，所著有擊壺編祀鄉，賢子宗礪以母產之攣生亡，每值生辰必素服流涕，終身不受賀，讓爵於其弟，卒私諡節懿先生。,GJTS-XXD,古今圖書集成·學行典,165
孝弟,幼有至性，其姑適周氏亡，子絕。憐愛之，因乞為其子，遂冒周姓，喜任俠好施，予赴人急難，少失恃事，生母繼母如一，繼母病久體不能屈伸，骨節閒楚不可禁，紹宗負之行盤旋室中，日數百回，病遂瘳，所居去生母二里許，一夕望見火光，知有異疾，趨赴之，母兩目盲，就寢火爇其衣絮，母猶不知，披衣求出不得，乃大號，紹宗馳入火中，排牆負而出。,GJTS-XXD,古今圖書集成·學行典,158
孝弟,性孝友，刲股愈母疾，又好施。予代償鬻妻子者人，咸德之，病革以孝養，囑其子道純，道純時甫十歲，涕泣受遺命，及長事大父母，悉如先志，歷官秦粵，有聲譽，家居賑貧恤寡，建義阡修橋路，督撫屢旌其門，終年八十有五，子學思餼於邑孫士模士楷，皆補弟子員人，以為孝義之報云。,GJTS-XXD,古今圖書集成·學行典,128
孝弟,弟出採薪，虎突至御其首，兆三奔呼號救以篠擊虎，虎遽舍之去，弟乃得生，兄弟為樵十餘年，稍有所儲，兆三曰：我老矣，當為弟娶以延宗祀。若有子即吾子也。於是弟遂娶生子，而弟死弟，婦悍不能奉事其伯，兆三不免凍餓，亦無悔云。,GJTS-XXD,古今圖書集成·學行典,106
孝弟,父任為工部主事，時邸舍火作，夜已昏靜，象臨驚起，覓父母。時煙焰滿室，迷失庭戶，象臨擗門大呼，初得母遽從火中，負出再入，負父挾一九歲弟，併獲父所佩牙牌，時已半體焦爛，有女弟尚留臥內未出，母號呼將自入，亟止之，身觸烈焰入而復出，遂灼爛而死，時年二十三，女弟亦死於火，事聞旌表。陸洪字德宏，為縣諸生，母歿奉柩合葬，畢即結廬於側，參政桂謙按部廉其事奏，旌其門，提學鄭紀以詩獎之。,GJTS-XXD,古今圖書集成·學行典,185
孝弟,陳良言字志行，副使槐之子也，天性至孝，幼時善承顏，色行坐不離側，稍長竭誠事養，父患目障，醫藥不效，良言以舌舐之，旬日即愈，母得瘋疾七年不能起，良言親身抱扶，便溺浣濯皆躬事之。疾已方止，念父母年邁，恐有不測，嘗臥於床側，外其戶，及卒，哀毀骨立，伏苫三載，既葬復廬墓三年，絕不入私室，父櫬在堂值憐家失火，將及於櫬，望北號呼忽反風而火滅，居室嘗有雙鵲哺雛巢，其上及貓相乳之異，鄉人咸以為誠孝所感云。,GJTS-XXD,古今圖書集成·學行典,196
孝弟,性至孝，父母疾不復言笑，先丁內艱哀毀骨立，終三年不入內，事繼母尤謹，母感之亦視若己出，二弟貧甚，父憐之，凡服食器用，榮必倍易與二弟均之，一日，自館歸省見道遺一布袱，啟之則白金二封也，坐待其主歸之，後貢授政和司訓，雅稱師模，屢見優獎，居二年卒於官。,GJTS-XXD,古今圖書集成·學行典,123
孝弟,仁孝出於天性，少孤依其母，戀戀無頃刻舍，時出外或就塾師歸，必歷舉所見聞告母，母輒喜有所使，唯唯而趨，一日母擲竹誤中瓏暈仆地，母急抱持泣，瓏稍稍蘇，即睜目笑語曰：兒故嚇母，非真暈也。長極奉養，問母欲必極力供具至，城市有時熟鮮好味，必急致之，或向夜必攜一燈走三十里抵家，親烹飪以進，因復歷歷舉城市中事告母，伺母安寢始退，嘗夜歸燈滅遇神火於道，瓏就神廟俯伏乞罪，已而神火復送之抵家，平居恆言孔門以色養為難，此不假外求不費，貲貨直易易耳故其母嘗言兒愛我，即就乳時無二態，惟願子孫亦復如是，平居言動不苟，室中有婢二十六而嫁，仍處子也，里中有大姓相搆，積不能解，瓏一言即跪謝散去，至今茅山之陽稱淳孝篤行必歸焉，子元祥成進士以才俊名。,GJTS-XXD,古今圖書集成·學行典,310
孝弟,馬扁西城外傭也，生而篤孝。日賃傭養母，時時問母所欲，不計有無難易，輒極力致之，無以供鮮新，常夜漁以充饌，母得危疾，不能具醫藥，則中夜籲天斷一小指，煮湯飲母，母遂愈，人稱為馬孝子云。,GJTS-XXD,古今圖書集成·學行典,90
孝弟,舉人鍷子，鍷早卒，淑以遺腹生，稍有知見，母感泣輒共其母泣，黯黯繫母膝無須臾離，稍長就外傅歸輒復繫母膝作嬰兒戲，讀書夜央必入伺母寢，撫衾褥安煖始睡，母疾不解衣帶，餰粥湯藥不以他屬，事兄如事父，未食不敢食，勞必先承出納，必受命二姊俱有疾，淑視餰粥湯藥一如母，次姊羸須人乳，則日取妻乳并丐之鄰婦袖小器以飲，姊數往返不替，長姊卒，卹其養子如親生，丙午就試兄子以病告，輒委行李而奔，年四十二竟先母卒，知者皆惜之。,GJTS-XXD,古今圖書集成·學行典,201
孝弟,年十七耽學習文，天性至孝，倭寇卒至，應麒扶母姜氏嬸余氏奔匿，鄰圃賊窺見二婦，輒拔刀迫之，二婦亟赴池水，余氏溺死，應麒見母遇害，以身翼蔽，賊亂刃之，子母傷甚，賊退應麒隨卒，姜氏踰數日卒。,GJTS-XXD,古今圖書集成·學行典,92
孝弟,幼喪父甫冠，補邑庠生，事母竭力，母病焚香祝天，請以身代，仍割股療之不忍離母側，告侍養終身，母沒泮慟柩側，數日不食，厝二親墳石皆躬負廬墓三載。母素畏雷，每遇風雨往墳哀哭。,GJTS-XXD,古今圖書集成·學行典,84
孝弟,幼失怙，恃事叔嬸如父母，叔亡，嬸陳氏性偏，常佯狂逐之琮，盡讓田宅自居外，每旦暮必歸省，如此者十餘年，陳歿其子以前田宅讓還其兄，自葬其母，和睦之風藹然。,GJTS-XXD,古今圖書集成·學行典,75
孝弟,善事父母，言行恂恂好讀書，知大義，父病瑾視藥物日夜無少，閒臨危，瑾入密室割左股肉脫暈絕，人覺救乃甦以肉治饘粥進，一匕父覺氣和，再進甘之，病漸愈，有孝行傳見譜牒，知縣馬以孝踰今古表之。,GJTS-XXD,古今圖書集成·學行典,91
孝弟,曾祖道俊丞，襄陽時以詿誤下大理，祖原照擊登聞鼓，捶死鼓下，鐸痛祖死，非命乃建望雲庵塑像，於中終身哭泣不輟，嘗自題像，讚有學聖賢學，學不能成道，聖賢道道不能行儒，衣儒履空負虛名，惟孝惟友無辱無榮之語，故以孝友名其堂，至今稱孝友，黃氏自號澹泊軒，有遺稿。,GJTS-XXD,古今圖書集成·學行典,125
孝弟,誠樸和易，力學安貧，事親以孝著，郡守移文遣幣旌之。母病，割股救療，籲天願以身代。既葬，停柩寢室，夜半聞母大呼：好，看我。須臾，鄰家火起，昶撫棺慟哭，火至舍旁而止。又葺籬廬父母墓側，虎夜銜豕遺之去，人皆謂孝感焉。後以貢任廬州訓導，陞潼關教授。子岡登鄉舉，即致仕歸，年九十餘，鄉里皆稱孝德。,GJTS-XXD,古今圖書集成·學行典,143
孝弟,天性至孝，總角時母有危疾，籲天割股幾絕。若有人掖之乃甦母，卒不起號慟，廢寢食，伯叔父強之進糜粥，邑上其事，院道交旌之，服闋補弟子員，以扶父櫬，京邸勞瘁而卒，邑人憐其死，孝表其葬地為徐孝子墓。,GJTS-XXD,古今圖書集成·學行典,95
孝弟,父疾革刲股和羹以進，籲天祈代，父疾愈，及卒停柩中堂，鄰有火變，號天大慟，火隨息，後舉孝廉，知魏縣政尚寬厚，縣有蝗，景明齋戒禱於城隍，不為害，致仕歸日嘯詠山水閒。鄭友仁，樂清庠生，篤志業，儒天性孝友，年十三時，刲股愈母病，邑令胡汝寧上其事旌之。,GJTS-XXD,古今圖書集成·學行典,121
孝弟,母病劇祈以身代，兄弟五人同居，白首無閒言，嘗有盜竊其莊上物，僕獲之盜，鬻妻以償，鍾還其貲令贖又賦詩，慰遣之所著有松月軒集子，一鵬任武寧令。喪父廬墓，母病衣不解帶，刲股和劑致異蛇之應，視弟友愛不分析者，六十年里有義舉，率以身先。幼孤事，母病愈久不懈，妻稍違母意出之，事孀嫂如母，撫孤姪如子教之成立，邑令旌其門曰，孝友。,GJTS-XXD,古今圖書集成·學行典,158
孝弟,孝義性成，嘗遊學遠鄉，每思親即負篋歸，母卒哀毀成禮，父病衣不解帶者數月，及葬廬墓左朝夕痛哭，遇歲饑即出粟以賑族人之貧者，所著有燕餘集，邑令張旌其門，子詰甲午選貢。盛君協王世明按《溫州府志》：盛君協、王世明，俱樂清人。親病皆嘗糞，終皆廬墓，盛棄官歸養王有風木圖。,GJTS-XXD,古今圖書集成·學行典,130
孝弟,事母至孝，母性嚴旻年五十，常受笞，退而擊。鮮池上寒僵誤墮水，母疑其受笞而慍，益大杖之，旻終不敢辨，妻被讒不悅於姑，旻屏不相見者十餘載，寢處常在母側，後以歲貢行，母始悟，召其妻為姑婦如初，旻行至中途，倏念母遂棄牒歸。,GJTS-XXD,古今圖書集成·學行典,107
孝弟,孝子之，事親也，死而後已，予居父母喪如不欲生，天日忽改非，復人閒世也，鈍齋翁曰：鄉之孝昔稱仰忻陳宗焉，為其思苦而廬墓也。今復見蘇君。予曰：古不防墓事主如事生，吾何從哉。於其思焉已矣，蘇君如何。曰：其父鼎八十而疾。醫者曰：無能為矣。蘇曰：奈何請於帝乎，吾壽幾何，請捐與之十年，父則九十。予曰：有諸果哉，吾弗逮矣。又曰：其母李九十而患足，摩之洗之藥之，日夜弗閒。大雪不寐病於其寒，乃死。予悲曰：孝子之志終矣，雖然禮敬為大瘠期下，而況死乎，立身以揚名，父母之志也，不有其生如志。何又明年。御史雲川舒公令有司祭葬之，匾其門曰，孝義。為之傳曰，蘇君名祀，號友竹，幼讀書，慕仰忻陳宗之行，不邇聲利樂施，予分口給以濟貧人，父母濱死，惶惶無之，願捐年歲以延，父居喪哀毀，結廬墓側，母病竭力事母，母得生蘇君死焉，年五十有八鄉人傷之，御史旌其門，嗚呼君弗仕，而名亦揚孝道成矣。,GJTS-XXD,古今圖書集成·學行典,378
孝弟,為諸生貧甚，奉母菽水盡歡得餼廩，分半與兄以選貢，歷任學博引病休致，邑令胡用賓延為鄉約長，藩臬王應顯朱天球廉其行，誼造廬禮焉，壽九十著有東崖集。家貧灌園易甘脆為養，顛沛不廢，定省。每祀先必齋戒，越宿舉蜡賓。,GJTS-XXD,古今圖書集成·學行典,102
孝弟,余啟，字元明，幼失怙，事其母鄭克盡色養時，家有滇南之役二兄，議行未果，啟毅然曰：二兄皆有嫂氏不可行，吾當代之行。備嘗艱苦閱三年，乃返。,GJTS-XXD,古今圖書集成·學行典,67
孝弟,林元，字用白，性至孝，年十三父病，醫者莫能療，元刲股作糜以進，夜則稽顙北辰，願以身代越，數日父病良，已刀痕亦隨以復人。謂：孝感所致，居常供養之。需皆潛自營辦不令父母知其難也。會歲饑富家，射利閉糶，乃攜古器物往他縣易米，即負歸以供二親如是往返者，凡數四比秋，則喜曰：吾父母自今可保無虞矣。二親卒，頓擗幾絕，既葬，月朔必至墓所號慟，徘徊不忍去，李都憲匡為作《孝子傳》。張疇，母徐年八十六病床，褥者三載，疇旦夕扶持，至以手掬其穢，衾裯必日澣之，令潔乃已以貢授六合教諭。,GJTS-XXD,古今圖書集成·學行典,231
孝弟,性至孝，親瘠百計弗療，乃割股和饘粥以進，遂愈，親沒執喪，哀葬祭以禮，鄉里以為難大學士，商輅為作墓銘。父邦達，任知縣，有罪當刑伏闕，陳情乞以身代上，悲憐其意，俱釋之尋，陞邦達監察御史。,GJTS-XXD,古今圖書集成·學行典,91
孝弟,性孝友，不私妻子，父喪，毀瘠骨立酒肉不入口者三年，母患瘋痺，琢衣不解，帶痒痾痛，楚隨意搔摩梳洗火水皆親理之，母久臥思起，乃制軟輿與弟舁之，惟其所適如此者七年，母沒哀痛幾死，既葬廬墓九年，人皆稱其克盡子道云。有司延為鄉飲大賓匾其門曰：孝行。,GJTS-XXD,古今圖書集成·學行典,119
孝弟,竭盡孝，敬嘗割胸肉愈母疾，及沒刻木像工人以血料塗塑，洪曰：奈何以豬血污母身。刺胸臂血盈盂周塗其像，朝夕奉祀一如生，時忌日悲號哀動鄰里。,GJTS-XXD,古今圖書集成·學行典,67
孝弟,俞爾濱，生員俞可鈺，子係前妻盛出也。甫週歲盛亡鈺續，娶方氏越一載鈺又亡，濱事繼母至孝，兵至方閉門經死濱，繞母屍而哭，亦為兵所害。,GJTS-XXD,古今圖書集成·學行典,64
孝弟,嘗佐父發粟賑饑，捐銀代輸，歲課巡撫劉題旌，亦授郎秩大，父目盲躬之復明，母朱氏被火冒焰出之頭額，俱爛父喪，哀毀而卒，太傅屠滽題曰：承事郎義愍張孝子之墓。大學士商輅為之，傳玨子維翰號幹山克修世德由，諸生立功，任揚州指揮使。,GJTS-XXD,古今圖書集成·學行典,109
孝弟,趙璧庠生性最孝，父母疾篤，割股以進，果效迨，父母逝廬墓于艮山，三載有而餉之者，僅啖其一物餘謝之，蓋以啜粥之下，不忍醉飽也，未一年鬼現光以乞食，盜潛蹤而過門，一方化之凡有服，齊衰者不復近聲，色咸知孝弟，當道俱有碑記。,GJTS-XXD,古今圖書集成·學行典,107
孝弟,張震農夫也，父為人所陷將死，震方周歲嚙其指，曰：某吾仇也，汝毋忘報震長指瘡不愈，母以父言語震遂以報仇，二字日誦於口同伴有諸，暨人曰：汝力不及吾為汝殺之，未幾仇乘馬出，諸暨人以田器擊死，莫有知者震，即走父墓所跪，告曰：仇已復矣，遂發覺，官憐其志，減死論戍，遇赦歸。,GJTS-XXD,古今圖書集成·學行典,131
孝弟,孫文父為同族孫，時行箠死，文尚幼，即刺臂為恨銘，二字見時行，即欲手刃，時行固諸生，知力不敵，遂修好時行，與之武斷，鄉曲時行，坦然不疑而文，每朔日禱於關壯，繆問仇可復乎，神不許者數年，一日入禱神許之，遇時行於田，以田器擊殺之，自投縣獄，縣以無告者不收，文抵死不歸，三日而時行之，子至郡縣，憐其志，坐謫戍文投牒，願死遇赦出。孫一鳳侍父疾，衣不解帶者，歲餘父沒，廬墓三年，白雀來集，人以為孝感。,GJTS-XXD,古今圖書集成·學行典,194
孝弟,徐子時父病割股，趙文華視師以公禮，格其鄉生莫不長跪，子時與數十人入見，拱手而待揖，文華愕然下堂，與之成禮，聞者壯之。,GJTS-XXD,古今圖書集成·學行典,58
孝弟,父一章患羸疾，祖皋事之，孝家貧無肉糜醫藥，乃割股食之父，差愈，卒以貧故養不給，越七日，子父相繼死，教諭王天和捐俸以葬，且表其里。,GJTS-XXD,古今圖書集成·學行典,64
孝弟,父早喪，母錢氏年二十三守節，家貧魯色養，兼至母年八十，餘臥床褥數年晨昏，奉粥糜視藥無怠，色年四十未，有室邑令許岳英捐俸，為求王氏女妻之。,GJTS-XXD,古今圖書集成·學行典,68
孝弟,能孝養其親母周氏，遘疾勿瘳，刲股和糜進之，隨愈，尋復遘疾仍刲股以救，母年九十餘，知縣許岳英，以孝感旌。,GJTS-XXD,古今圖書集成·學行典,51
孝弟,當山寨肆掠其父，仕本兄守國，皆被執家，時年甫十二，追隨六七里不舍曰：父老，願以身代。不聽叩頭流血不已，乃蘇其父曳，守家至寨，其魁見之問：頭破何為。寇陳其請代狀渠，亦感動遂釋之，後四年病夭，有遺腹子仕，本命名曰：難孫。蓋憫其代己難也。守國承父志撫恤有加，庶孝友見一門矣。,GJTS-XXD,古今圖書集成·學行典,134
孝弟,早喪父，其祖章存禎病瘋手足拳攣不舉，駿日夜不離左右，梳櫛揩拭撫摩痾癢靡所不至。家貧，極力為具膳，羞多口含以飼煦煦然如哺嬰兒狀。每春和輒背負以行，柔聲怡色冀得其歡。凡十歷寒暑弗輟。祖病轉劇加痢，駿侍疾愈謹，手為之拭穢無難色。祖對眾每涕泣為言其孝。一日病稍愈，承命他出，祖扶杖園中，蹶於溝坎不能起。駿忽心動驚悸，奔歸扶救。蓋其心無時刻不在祖旁也。祖年八十四終，殯葬以禮，人稱順孫而監臨，有司歲加獎勸焉。,GJTS-XXD,古今圖書集成·學行典,199
孝弟,俞從觀，邑庠生也。為漸齋次子。天性純孝，潛修篤學，屢困棘闈，遂樂志林泉，以高隱自尚。居家儉樸，持躬謙下。邑人咸器重之。漸齋任授南海，沒於官署，聞報痛絕，家人救甦，不入湯水者七日。長兄扶柩還家，號慟湧血，見者莫不慘傷，宦囊竟置不問，析產以磽薄自予。事母定省曲盡，喜則歡躍不勝，慼則坐臥不安，必徐俟而始釋。族中推為宗長，凡巨細事致爭皆質成於觀。觀悉以情理輸服之。故俞氏之門卒無有訟於官而傷誼者。閒有不能完婚舉葬，捐貲以助之，訓二子長學祖次，學吾列黌，序譽望攸歸乃中道捐棄，配姚氏矢守善事，厥姑享年九十有奇，姚臻百有七齡，子孫繩繩。蓋天之報觀者獨厚也。,GJTS-XXD,古今圖書集成·學行典,273
孝弟,呂和朝，性孝友，童失父，事母純恪。母以老病，藥餌親嘗，閱數月衣不解帶。母故，哀毀骨立，戚屬戒之曰：送死固大事，但爾形勞容悴當節哀應之。曰：終天罔極，曷以身為。戶號泣，寢食俱廢，竟以哀思終。君子曰：孝思不匱，永錫爾類。其和朝之謂與，亟採之誌諸邑，乘垂之貞庶，於人心風俗少裨云爾。,GJTS-XXD,古今圖書集成·學行典,138
孝弟,陳大禎，字景瑞，性至孝，父懷仁感瘋疾，每發狂輒痛捶其子，大禎負杖受捶惟謹。父尋悟而止，且病痱性好不常，隨山水無不負之登涉。如命坊市劇戲亦負父嬉笑以觀。眾以陳孝子目之。父偶食肉索蒜，妻有靳色遂出其妻。後父以為不可，乃迎還。一日父謂曰：吾佯死，汝試哭。禎初難之，後竟長號悲不能止。鄰人聞之詫曰：汝父癡，子亦癡乎。禎曰：吾念父終，不免此故，不覺痛心耳。待弟景通極友愛，有司屢加存恤，旌曰孝子之門。,GJTS-XXD,古今圖書集成·學行典,195
孝弟,性孝友，好讀書不事章句同產。兄以仇誣，陷逮赴京師。彬念兄老疾臨不測之難，抱持慟哭，請以身代，籲諸官。官憐之，竟從其請代兄，戍遼陽十三年。後以恩宥還鄉，侍兄益謹，無德色。年七十餘卒。痛父客死京邸，晨昏哀毀，扶柩歸，廬墓三年。母疾，延醫不效，籲天割股療之。母疾尋愈。人以為孝德所至。,GJTS-XXD,古今圖書集成·學行典,139
孝弟,唐應先唐君佐按《東陽縣志》：唐應先，唐君佐，皆事親居喪著至行。天子表其門閭，賜粟帛。州縣存問復賦稅。,GJTS-XXD,古今圖書集成·學行典,50
孝弟,楊伯瑜，十歲喪父，貧不能葬，稍有知徒跣負土以葬其父。傷母志節，斑娛無方，調甘滫瀡惟所欲。母嘗患癰，外茄內瓜苦楚無聊法，宜潰以砭，弗忍，口就吮之而愈。又暑痢，掖起藉眠不解帶者數月。及母年八十七終，廬墓三年。,GJTS-XXD,古今圖書集成·學行典,102
孝弟,程堅，字世剛，慷慨好施，嘗於雪中以囊貯粟戶給之。母吳氏病篤，醫禱弗效，乃割股作糜以進。堅行第十二，中年無子，母吳感而祝曰：十二官如許純孝，願天賜賢子，亦如十二官之孝。後果生子十二人，第八子銈登弘治己未進士。時年八旬，封大理評事。孫文德，嘉靖己丑進士，第二人及第，加贈吏部侍郎。,GJTS-XXD,古今圖書集成·學行典,138
孝弟,弱冠食餼學宮，方太平未上時，里有盜魁，發其奸，置之法。及太平卒，盜魁之子報父讎，且利室中有乃聚黨，排戶入執母錢恭人而劫之。公聞母執，升屋而號，盜連發二矢，中公股及顱，墜地。驥力嚙矢鏃去，匍匐走母所，以身捍刀。盜復勁矢中公脅。越三日創甚將死，呼妻談氏囑之曰：善事吾母，腹中所遺者若男也，善教之。目遂瞑，甫四月而遺孤。念祖生長，益發憤，以文學起家。談壽七十餘，去公死五十年，冰霜之操老而彌勵。當事上請旌其門曰節孝。,GJTS-XXD,古今圖書集成·學行典,205
孝弟,兄弟五人，賜其季也。高節尚義，尢敦孝友。父沒，母為析產，賜推讓諸昆。郡丞某常徵仲兄文不應，丞銜之，曾有誣叔兄殺人者，知丞故憾仲詞連仲名。丞下令捕仲急，賜百計脫之。俾仲赴南雍試，丞恚甚，計收其挐捕者。至母所，母大驚，賜聞踉蹌詣母前曰：殺人者我，非仲也。挺身出見丞。後丞以他事，諸生嘖有繁言，始釋然。母春秋高，孝養備至。母卒後始與四方名公遊，遇大事輒有所建白，義形於色。時論偉之，終以詩酒肥遯，遠近重其名，所著有《北海集》行世。,GJTS-XXD,古今圖書集成·學行典,212
孝弟,沈賁，沈鼎，與兄晉同居。有賊入室行劫，晉逐之被殺，移屍舟中，欲載以去。賁偕鼎奮入賊舟，奪還殯於堂，因矢曰：不獲賊報兄讎，不復歸。同出求賊蹤，跡無所得，越半載泊舟後林，與賊舟鄰，賊羨二人奪屍之義，中夜述其事以告同黨。二人聞其語，待旦密告村人，共執之送官論死。二人歸，設祭於兄告之。,GJTS-XXD,古今圖書集成·學行典,139
孝弟,少有至性，質學兼優。事父汝龍以孝稱，早失恃，父鑑於曾參王駿之言不欲續膠。鳳翥謂巾櫛箕帚無人，父終不娛，乃迎楊氏為父繼室。父沒，事楊孝益篤。楊疾，籲天請以身代。通庠上其事於學使者，給匾旌揚。,GJTS-XXD,古今圖書集成·學行典,94
孝弟,母年七十患心疾思食肉，無能辦，樵剮胸前肉熟而薦之，疾以瘥。諸生姚光佑聞於縣令熊明遇，召詢剮肉時奚若，樵曰：不覺其痛，母食後隱隱覺之血痕，今故在也。逐月給米一石。又與之妻，山樸無名。人但呼曰董樵。,GJTS-XXD,古今圖書集成·學行典,97
孝弟,陳死，哀毀踰禮，廬墓側，寢於地。每遇親諱日輒涕泣不食。人以王延元方之後，為分宜尉，廉惠著聲，民盡德之，以子良貴封贈翰林院編修。,GJTS-XXD,古今圖書集成·學行典,63
孝弟,王古鐸，字明教，父嗣宗以訓科承直京師，鐸偕焉。金盡食無辦，鐸負米養父不少倦，復以其羨為歸計。比達家，父泣曰：微汝，吾鬼他鄉矣。父終，哀毀踰禮，足不入私室者三年。張別駕成德為作傳。,GJTS-XXD,古今圖書集成·學行典,89
孝弟,性至孝，嗜學能文。六歲從大猷經邳河，偶攜扁舟他適，倏朔風驟號，凍雲四集，須臾河冰，與巨艦相失，崖遠糒空賴同舟賈人棗栗為食，存素念冰融無期，果或告匱，將何以實大人腹乎，每食必以半藏焉。未幾而賈人之進果希矣。存素乃出所藏以繼之。大猷嘆曰：此見孝，非由學至，不在年也。王都憲在菴聞之，賦詩以贈，父大猷亦武韻，有子曾何識，艱危未失真之句，弱冠值伯卒，喪不能治，大猷慍曰：吾官而貧，奈兄喪何。存素時新婚，遂罄易奩得數十金以進，父喜甚，屋數楹付券酬之，力辭勿獲，洎均產復匿券而公分其屋焉。再傳姪槐野無子，撫存素孫昌元為嗣，前屋適屬之，豈或有默相然耶。存素文戰雅不利，再中副車，終以明經司婺源訓論者，咸惜其數奇云。後以次子朝卿貴封山西道監察御史，槐野名汝辰，字中叔，亦以孝稱。,GJTS-XXD,古今圖書集成·學行典,331
孝弟,趙應揚，學博春芳冢孫也，母潘氏病噎瀕危，應揚時年十二，涕泗橫流，焚香祝天願以身代。忽感神夢，遂刲左股烹以奉母，母病輒痊。里中士民請旌，撫按司道俱有優獎。父汝璋繼娶劉氏，鳳昇奉之甚謹。劉患蠱病，鳳昇祝天刲股供母，母疾頓愈。子應第亦以孝聞。,GJTS-XXD,古今圖書集成·學行典,118
孝弟,林繼敦王承章王應殿徐善兼按《太平縣志》：林繼敦，字恆篤，號養恆，親卒，廬墓三年，足跡不入閨戶。府縣交旌其門，年八十九而終。後有王承章者，性至孝，幼喪二親，哀慕不已。父號梅樓，見座有梅枝，珍重愛護如對乃父。一日瓶梅生根結實，鄉閭以為孝感所致。知縣伍元正表其閭。又有王應殿徐善兼皆諸生，以廬墓稱孝。,GJTS-XXD,古今圖書集成·學行典,147
孝弟,張士璟，事母楊氏疾藥必親嘗。比沒，水漿三日不入口，啜粥蔬食三年，獨居苫次不至內室，常置《克己錄》以自省。及病篤，謂其弟曰：吾生平嚴謹自持，豈今日而少渝耶。言畢而逝。黃祿，授廣德州學正，以母老棄官歸。日侍母側，每事必躬親。及母卒，廬墓盡哀。沈子裕，事繼母以孝聞。父年八十餘，更曲意奉養不衰。事親篤孝，父病危，躬盡劬瘁，齋沐焚香告天願以身代，疾愈。遠近稱焉。有《思養集》。朱公儉，家至百口合爨，嘗著家規以示子孫。父病，割股進之，遂愈。後終，哀毀廬墓，稱之曰王孝子，當道過訪輒獎焉。,GJTS-XXD,古今圖書集成·學行典,238
孝弟,徐良宇，號體先，事父母至孝，每晨起必衣冠問視臥榻前。母七旬患眼疾，越四年不視，每朝舌之，目一時復明。人異之，以為誠孝所感。母沒，葬城南九龍山寺之麓，居寺中日誦佛經一卷，朝夕省墓者三年。餘親族中有貧無歸者，悉為置衾棺，即窘乏曲辦之弗恤也。至今有稱道者。,GJTS-XXD,古今圖書集成·學行典,125
孝弟,劉士傑，少孤，事母至孝。母病，籲天割股。母沒，廬於墓者三年。縣牓其門曰敦孝，直指胡覈舉孝行，仍檄學使。劉某年少業儒，天性敦孝，准充附學，以為人子之勸，屢舉優行，疊被旌褒。知縣涂杰旌之。年九十餘吟詠山谷閒，不識縣治。性篤孝，讀書譚道，門多名士，累辟明經，以母老不就。母卒，不食五日幾絕，廬墓三年。,GJTS-XXD,古今圖書集成·學行典,147
孝弟,何世忠，住大夫巷。家貧，粗通書旨。母患羸疾，朝夕躬奉湯藥，茹素籲天七十不倦。母病獲愈。數年始卒，居喪如禮。事後母孝養益虔。當事屢給粟帛。,GJTS-XXD,古今圖書集成·學行典,68
孝弟,汪朝仕，字可學，父沒，哀毀骨立，絕而復甦者再。會洪水蕩其產，匱乏難支，獨賴歲時廩餼。生徒束脩以待諸弟之成而舒母之戚。母素患心疾，徬徨求醫未嘗不涕泣，稍有不豫跪伏隨之。兄弟四人終身不析箸，壯領鄉薦，再上公車，無何遘疾，囑子弟母老且病，汝輩善事之如我，他無一言而卒。,GJTS-XXD,古今圖書集成·學行典,131
孝弟,嚴毅莊重，幼穎悟，能詩詞治書經，補邑庠生。每考居首，終厄不第，乃以貢入南雍，即疏運河便宜數事，未任而卒。鄉人惜之，公孝於奉先，嚴於教子，處宗族則盡仁，待朋友則盡義，而于兄弟之好尢篤。凡貲財田宅甘於磽弊。或有說之者，則曰：設父母無所遺亦將與之較耶。所著有《家廟義莊制》、《禹貢節要》詩文若干卷。,GJTS-XXD,古今圖書集成·學行典,146
孝弟,事親孝養備至，操行端莊，兄弟燕見如賓，寸粟匹帛未嘗私入。親歿，廬墓三年，約以貢死京邸。郡人王粟果誄之曰：孝友忠信可通於神明，整齊嚴肅不違於造次，可謂篤行君子矣。綱聞約卒，朝夕慟哭，及櫬歸，數日亦飲痛而卒。項愛親，字允孝，事親至孝，家貧，灌園易甘脆以養，顛沛不廢定省，每祭祖考必齋戒越宿。邑延為鄉飲賓。當父病年甫十四，焚香祝天割股和藥以療父疾。周邦望，割股廬墓。方舜韶，嘗割股愈父疾。,GJTS-XXD,古今圖書集成·學行典,191
孝弟,母嘗患瘋疾，手足拘攣者十三年，每扇枕溫衾飲食搔摩必躬必親，終始不怠。及父母相繼亡，一遵古制，廬墓三載，朝夕奠祭，衰絰頃刻不離身。偶雨夜遇虎，卒保無傷。時築墳塋，妻吳氏抱石運土。,GJTS-XXD,古今圖書集成·學行典,88
孝弟,父疾，籲天願以身代，躬事醫藥衣不解帶。年五十未舉。子因葬親馴燕舞于墓側，甘露濡于木端者五日。通郡皆稱孝義所感。郡侯易為《立高逸傳》。,GJTS-XXD,古今圖書集成·學行典,66
孝弟,陳文新，幼習儒，父母在堂，斑綵為樂。母病篤，藥不愈，籲天身代，割股煎湯以進。母病遂瘳。鄉閭咸稱其誠格。當道詳入憲綱。後月旦推賓典焉。鄭守訓，祖母年高，父子盡孝。祖母忽疾，多方調治，夜告天願減己壽，仍割股進湯。屢賜旌匾。,GJTS-XXD,古今圖書集成·學行典,109
孝弟,戴華，字君實，有兄夭死，獨身與父母居，不娶，曰：汲爨可自任，奈何以井臼故累二親耶。久之，父病，家貧甚，乃痛苦拮据湯藥。父卒不起，悲號垂絕。又十餘年，母病，拮据一如父病時，而母亦卒不起。初母病，華晝夜哭甚哀，聲達里巷。一日然無聲，戶竟日不啟。鄰父老相與排闥而入視其母，已死。華伏母旁，面覆著床上，候其氣息甚微似已絕者，急灌以湯得甦。鄰父老責以毀不滅性，乃勉進飲食。既免喪，鄰父老力勸其娶存祀，相與求里中得賢女曰：是可以配孝子矣。華遂有室，是時華赤貧，粗糲常不給，而歲時享祀必竭其誠上食，時必痛哭嘔血如初喪。路人聞之，無不稱為戴孝子，有二子，其事華一如華之事父母云。,GJTS-XXD,古今圖書集成·學行典,281
孝弟,新婚甫三日，聞父病京邸，即日奔往，身為露禱，割股以進，父病隨愈。族黨稱孝焉。其兄成憲先後割股。郡守旌其門曰兩徵純孝。,GJTS-XXD,古今圖書集成·學行典,58
孝弟,生有異質，七歲能詩，性至孝，偶墮橋折足，噤不言痛，恐傷父母心也。長善屬文，尤工賦。雲間陳繼儒奇之，訂忘年交。會逆閹搆禍，忠節居吏垣彈劾，群邪中外側目，屢請歸不為動。及鉤黨禍起，中夜涕泣目盡腫。後被逮，學洢徒跣攀號，公止之曰：無為，父子俱死也。於是晝伏夜行，潛尾檻車而北營救不得。持喪歸，日夜哭不絕聲，水漿不入口。病亟家人進藥，揮之曰：我父獄中誰進藥者。不然火曰：我父暗獄殞也。竟號泣以死。後二年，閹誅，弟學濂訟冤并奏學洢死孝，上憐之，有殉孝捐軀不媿忠後之詔諭，祭予葬，廕其子允柟。孝子卒時，妻嚴氏年二十七，截髮自誓，蔬食三十餘年，有孝子必有節婦宜哉。,GJTS-XXD,古今圖書集成·學行典,275
孝弟,父相建昌府經歷，宸濠將變，先乞歸。燭性至孝，父病，刺指血投藥中，願減算以延。尋遭喪，廬墓三年，臨逝張目提筆曰：從古英雄有去時，只求心不愧天知。無一語及家事，子懋功。,GJTS-XXD,古今圖書集成·學行典,82
孝弟,沈瑞，號三楚，析產時以腴田讓弟而自取磽确。鄉黨義之。由諸生入太學，不第歸。舟次維揚，聞弟瑞鑾訃，號哭倍道，憑棺慟絕，未幾鬱鬱成疾卒。葉濬，幼時割股救母，後任訓導。,GJTS-XXD,古今圖書集成·學行典,81
孝弟,孀母嚴氏病延三載，日夕侍湯藥，求醫禱神，一夜夢一老人曰：南門外觀音堂前有一草葉如線，取服即愈。次早，試取草味甘持歸，擣汁和藥進。服後果愈。年至八十終，喪葬如禮。祖母鄭氏撫養成人。鄭病篤，魁侍奉不離左右，求醫無效，籲天割股和藥始愈。,GJTS-XXD,古今圖書集成·學行典,115
孝弟,母患血證，三載不瘳，俊晨夕侍奉未嘗離側，母病劇，刳胸肉雜藥以進，母病卒不救，俊竭力營喪事，棺衾之具不以累兄，可謂能竭其力者矣。歸省親，道聞父喪，乃徒跣奔歸，蔬食水飲，廬墓終其身。,GJTS-XXD,古今圖書集成·學行典,89
孝弟,三歲失父，甫六歲問母曰：阿父安在。母曰：汝父蚤喪。即有顰蹙容。稍長，事母不離側，飲食必親。母多病，不願仕進，構堂曰學古山房，所著有《日新圖》、《五倫箴辨惑錄》諸書，非慶弔不履市廛。年六十喪母，廬墓號哭，釋服謂其子曰：吾蚤喪父，不及為父服者，母在耳。遂設位而哭三載，仍如初喪。督學朱衡旌曰孝子。,GJTS-XXD,古今圖書集成·學行典,146
孝弟,其弟以戶役解料物之京道遇，源恐貽母憂，盡鬻己業償之，寧自節儉厚甘脆以養母。鄉人頌其行，由貢入成均知江西南康縣。世業農，自曾祖迄金五世同居共爨。每晨起，婦女聚一堂治女工，雍睦無閒言。男子出則治農業。,GJTS-XXD,古今圖書集成·學行典,98
孝弟,母亡，後即斷葷茹素。念父老且多病，晨夕侍寢處，有故外出雖丙夜必返。及父歿，遂于停柩之旁苫寢其側。凡遇飲啖必肅容先獻。如是者十九年。通庠上其事，直指旌以孝聲茂著匾額。,GJTS-XXD,古今圖書集成·學行典,82
孝弟,景成鬻貨得倭銀數片，實非通倭。時禁甚嚴，官司捕景成急，愛挺身代之，拷掠無完膚，竟自誣服，囚繫二十年，辨釋得歸。事其兄如初，妻方氏亦無怨言。,GJTS-XXD,古今圖書集成·學行典,69
孝弟,幼而孤，居喪哀毀，成人弗若也。祖母病，衣不解帶者累月。稍長，孝益著，撫其幼弟成人，分產業善者給之。有司嘉其行，請於朝，詔旌其廬曰孝義郭俊之門，准特祠崇祀。,GJTS-XXD,古今圖書集成·學行典,77
孝弟,親百餘歲，齒脫所不能食者，己不忍食。親病，衣不解帶。親不能浴，雖盛暑不浴也。親死，哀毀瘠立，廬墓三年，哀如初喪。薦紳推重之，縣令旌其閭。,GJTS-XXD,古今圖書集成·學行典,68
孝弟,京被執死，度力不支，與兄用興匿山中。賊恨其謀，必欲殺之。糸弼訣於兄曰：今吾兄弟勢不可以俱全，而父母又年老。吾有子三，長矣。兄子尚幼，吾死之。其兄不忍。次日糸弼乃私自出犯賊而死。其兄乃得免。鄉人以為糸弼能盡弟義也，處義之謂孝。,GJTS-XXD,古今圖書集成·學行典,112
孝弟,性純孝，母病，侍湯藥不解衣履逾月，趾因以腐緣。母病而諳醫，督學者重其行，試居首攜至省，八郡入試者命謁琦聽講。舉鄉試，知高淳縣。,GJTS-XXD,古今圖書集成·學行典,63
孝弟,父每入城，必出二三里迎之。父雖暮未返，然亦不歸。弱冠時父患臀瘡苦甚，然晝夜侍左右供飲食，遍求醫藥，膿汁手敬承之。父病篤，割股肉和粥，父食之輕爽。數日父沒。母晚年病痹八九年，扶持浣滌不少懈。及沒，躬負土石營葬。以貢授僊居訓導四年，以母老歸養。母卒，喪葬盡禮，有鷹日棲軒樹。人謂孝感所致，扁曰馴鷹。母病且死，應典焚香祝天，割股為糜以進，母病隨愈。,GJTS-XXD,古今圖書集成·學行典,171
孝弟,積學能文而渾樸若椎魯者。早喪父，獨事母，至老不衰。母年高多病，喜躬侍母寢，晨昏溫凊，自衣服飲膳櫛髮盥洗至牏廁瑣猥未嘗假手他人。兩兒婦謂翁已老，奈何自苦如此，請代之。喜不聽，母年九十四始歿，益服勞二十餘年如一日。喜壽八十。壯歲喪妻，不再娶。母死，哀毀啜粥三年。知州史起欽旌之。,GJTS-XXD,古今圖書集成·學行典,137
孝弟,成童依依母側不少離，夜必拜斗祝母壽。第世隸戎籍，嘗戍海上，夜哀思淚漬枕席。當道得其情，為脫籍，且白其母之節旌之。知州史起欽嘉其孝，厚加賞賚。,GJTS-XXD,古今圖書集成·學行典,70
孝弟,與弟德漢友愛，四世同居。元季兵亂，負親避難百里外，遇賊傷臂，賊感其孝，舍之得不死。迨亂平，始奉二親還里，承歡至老不衰。母病，割左股以進。妹瘵疾，囑其妻善視之。後躬築母墳，闢室祀遺像。鄉人扁其室為終慕。事親溫凊定省，承顏順志。居喪，哀毀踰常，喪葬以禮，三年不飲酒食肉。哀慕之情終身不衰。十歲能文，性行端卓，事親曲盡孝養。居喪毀瘠，作哀萱百感。至今讀者悲愴。廬墓梅湖，著有《梅湖集》。,GJTS-XXD,古今圖書集成·學行典,190
孝弟,稍長，痛父母嘗罹饑困，繪像懸中堂，每食必先獻之。雖瓜果之微，不獻父母不分其姊不輒食。既冠，或勸其娶，泣曰：二親未歸土，忍言娶乎。越數年葬畢始娶。兄死非命，孤姪患惡瘡，躬為扶抱，洗滌侍藥。其妻恐相染，松曰：兄僅有此子，但得存活，雖相染命也。,GJTS-XXD,古今圖書集成·學行典,119
孝弟,兄卒，止一子為鄧賊所執，索重幣。貧無以應，蕃曰：姪死，兄無後矣。遂赴賊壘，賂守者，陰縱其姪，文蕃遇害。今苗裔身列雍序，足見報施不爽云。,GJTS-XXD,古今圖書集成·學行典,67
孝弟,試不偶，為養親計，築室崢嶸山且以招隱焉。母李年未艾而眊，沂不離頃刻，行操几杖，食必親授匙箸。母劇痢，醫莫辨寒熱之症，沂嘗糞得其實，藥進果效。母壽九十六，必咨稟後行。,GJTS-XXD,古今圖書集成·學行典,82
孝弟,母嘗三月病渴思冰，逵盂水籲天懇禱，夜忽寒，盂水薄凝，持以奉母，病果愈。後數歲母卒，斂葬如禮，廬居三年，墓前葵開三色，穀秀三穗，皆孝感云。父王架有疾思肉，貧不能辦，潛割股肉食之即愈。知縣獎之。,GJTS-XXD,古今圖書集成·學行典,95
孝弟,父亡於任，時年十二歲，扶櫬歸葬。服闋，年十六歲試冠軍，食餼。既而母病，時常暴怒加以痛楚，面破髮禿而色不少慍。徐萬言，長山武生，父歿，營葬長白山陰，負土築墳，廬墓不歸以終其身。邑令給匾獎勵。,GJTS-XXD,古今圖書集成·學行典,94
孝弟,弟以事觸邑令，禍且不測，布挺身出語令曰：布居長，有役役布，有罪罪布，請以身代。令怒旋解，弟得釋。及弟卒，撫猶子不異己出。以子四教贈山西督學僉事。,GJTS-XXD,古今圖書集成·學行典,72
孝弟,母七十餘，病亟思肉食，值連日陰雨不能樵採，密以鎌刀割左股肉一臠，度不足用，復割一臠，煮湯以進曰：貿柴所易肉也。母食之立愈。里中博徒誘之，母詣父墳痛哭。顯吾悔悟自誓。及母終，廬墓五十年。知州表之。,GJTS-XXD,古今圖書集成·學行典,97
孝弟,張瑞麟，泰安庠生，負奇氣，常隨父遠行。涉大河偶值風雨暴至，波濤洶湧，父力衰將沒，麟抱父隨流震蕩十餘里，竟達岸獲免。鄉人以孝稱。一日郊行，獲遺錢千餘，守之以俟失者，不至乃盡分於行道貧乏之人。四十無子，夢神人曰：汝有善行，當生貴子。尋果生子，壽九十而終。丘利見，蒲臺庠生，母疾篤不起，利晝夜悲號，願以身代。母病果愈。邑令旌其門。,GJTS-XXD,古今圖書集成·學行典,162
孝弟,父早逝，事母至孝，竭力菽水。比父母歿，哀毀逾常，勉營葬事，貧不能為廬于墓側，掘地以居，日必負土三虆築祖父二塚。夜則臥泣哀徹幽明。鄰里多捐粟賙之，廬居三年，病死。二墓高如丘陵，迄今指為李孝子墓。知縣表其墓。張思恭，禹城諸生，事繼祖母韓以孝稱。韓歿，寢苫枕塊，遂疾廢。督學匾其門曰孝行。,GJTS-XXD,古今圖書集成·學行典,141
孝弟,天性孝友，父母早卒，事兄嫂如父母。兄病，禱真武願以身代。是夜，兄夢黑衣神治療，尋愈，共爨五十年。兄卒，撫兄子及諸孫俱成立。里人稱為高岡先生。父卒，廬墓三年，躬自築墳。又築祖墳。日有程今兩墳巍然。人稱其孝。,GJTS-XXD,古今圖書集成·學行典,102
孝弟,性孝友，曲體父志，事繼母得其懽心。居家以勤儉自持，家資頗饒，喜曰：天既厚我衣食之餘，當以博濟為事。見長兄廷揚產薄乏嗣，助地五十畝為之立嗣，以繼其後。仲兄廷璽產益薄，助地三頃且囑曰：久食之。吾子孫無與也。至七十餘終。有司表其門。刁鴻舉，鄆城庠生，性至孝。親卒，廬墓三年，朝夕壘土泣拜。子女婚嫁不問。里人稱之。,GJTS-XXD,古今圖書集成·學行典,153
孝弟,叔母劉氏守節為賊所掠，號泣罵賊，賊將刃之，僩趨捄曰：此節婦也。乞宥之以全其名。賊怒欲並殺僩。僩子子立見父急泣，持賊刃曰：願殺我，勿殺父。三人皆死於賊，奉詔旌表。,GJTS-XXD,古今圖書集成·學行典,80
孝弟,流賊陷城，母李病甚，滕扶母避小巷。賊入欲刃之，滕以身蔽母，泣告曰：母老且病，願以身代。賊怒殺滕，置母而去。時年十五。,GJTS-XXD,古今圖書集成·學行典,58
孝弟,母卒欲廬墓，制於父命不克，遂及父卒，廬墓三年。家貧躬負土築墳。是歲四方大旱，惟邑中得雨澤。人以為班氏孝感所致。母歿廬墓三年。服闋領鄉薦，任蘄州學正。後子侃亦廬幹墓。母疾幾亡，藥不能瘳，玉祿潛割股為食以奉，母食之甘，疾愈。人以為篤孝。,GJTS-XXD,古今圖書集成·學行典,116
孝弟,天性質直，事親孝謹。自總丱時夏夜必操扇為親揮暑，力行不懈。季父琮廬墓，經受業松楸閒，琮朝夕哭拜，經亦哭拜。哭止誦書不輟。流賊劫掠本村，家人走匿，經獨掖父徐行。賊亦不逼。仲兄九皋通判延安，逆瑾誣陷逮繫。經鬻產辦金以赴難，後以歲貢任濬縣教諭。石溫，父卒廬墓三年。知縣親造其廬，匾曰世孝。,GJTS-XXD,古今圖書集成·學行典,141
孝弟,監生選宜興尉，履任三月聞父喪，徒步歸。廬墓三載，無日不泣。後補清河，聞母疾乃號泣曰：吾父歿而不能含也，終天罔贖。豈復以升斗易吾母耶。遂投檄歸，踰年居母喪如喪父時。,GJTS-XXD,古今圖書集成·學行典,81
孝弟,事父母甚謹，旦夕不忍少離。及父故，哀毀不欲生。既葬，廬於墓側，臥苫枕塊三年，絕無歸念。親友挽之歸，足跡不入私室，見妻子未嘗有豫容，悲泣益甚，竟以是亡。里人聞之，咸曰：孝矣。趙季子思親以殞其身。,GJTS-XXD,古今圖書集成·學行典,96
孝弟,孝友出自天性，見義必為。幼失怙，育于伯母徐。後徐卒，為之齊衰廬墓。一日大雪深數尺，通政馬往省之。雪封戶，突入見危坐讀禮不輟，淚痕漬几上。,GJTS-XXD,古今圖書集成·學行典,68
孝弟,劉天序，鄉民也。父早亡，事母至孝，家貧力田養母，自食粗糲，衣敗絮而其母恆溫飽。母病，長跽天願以身代。母死，哭泣日夜不休，鄉族憐其篤孝，助之棺斂。葬之日遂留墓所，露宿野次，負土築墳，三年遂成丘壟。長吏獎之，月給米三斗終其身。,GJTS-XXD,古今圖書集成·學行典,111
孝弟,父卒，廬墓三年。後領鄉薦赴京，聞母訃，奔喪仍廬墓。有紫芝三十莖產墓後。縣尹欲以事聞，騰霄固辭之。服闋授翼城訓導。,GJTS-XXD,古今圖書集成·學行典,56
孝弟,家貧親老，力耕以奉父母。父喪，珊以母缺養不得廬墓。及母歿，徒跣號泣不飲食。既殯，負土成墳，結廬墓側。一日雪深絕食，偶有樵夫憐之，炊食復蘇。事聞，有司勸獎。父蚤喪，母楊氏發背，瀾吮膿而愈。後病眼，瀾舐之復明。及終，廬墓。撫按獎其孝。父母卒，廬墓三年，負土築墳，遠近稱為孝。父母沒，哀毀踰禮。比葬，廬墓三年。後通判平陽。母歿，結廬墓側，僅留一竇可供飲食。嘗折松插地為垣，後根盤葉翠，高約丈許。人以為孝感所致。,GJTS-XXD,古今圖書集成·學行典,202
孝弟,父卒，母教之甚嚴，常課其業，輒以杖擊之。母年九十卒，懷執杖而泣祀其杖于母側。因廬于墓。有司以其事上聞，詔旌其門。後以歲貢官鄖陽府通判。于乾，寧海庠生，父亡，廬墓三年。當道獎之。母亡，廬墓三年，足不出塋域。有司奏聞，旌其門。,GJTS-XXD,古今圖書集成·學行典,111
孝弟,閔萬錦，魯諸生，先賢子騫裔也。三歲失怙，奉母魏氏至孝。母病危篤，錦懼憂以醫言，手挹母糞嘗甘苦，庾黔婁後一人而已。鄒衍洙，庠生，鑣子也。年十三母危病，告天代死，斷指自矢，母尋愈。里人稱其孝。性至孝，家貧，父歿，奉母不違顏色。母卒，旦夕號泣，廬於墓旁，哀苦備至。屢經匾旌。官監察御史。守母喪結廬墓側，躬築危塚，時有烏集其墓。殷來鳳，幼讀書，父早喪，竭力侍母，飲食不敢先嘗。及卒，哀痛幾絕，廬墓築墳者三年。監司交旌之。同胞兄弟至性孝友，忠厚謹愿，相依為命。仁疾垂危，義知兄必不起，誼不獨生遂先經死，願俟兄於地下。孫鶴翎，本州生員，母患痢疾，嘗糞籲天願以身代。本州申文學道給匾，俱有詩獎勵。武雄，歸安民，質直好義，事二親能色養。親歿，相繼廬墓。直指表其閭，子孝感亦以孝稱。,GJTS-XXD,古今圖書集成·學行典,332
孝弟,董遵，受學楓山之門，貢入禮部授南昌府司訓。時蔡虛齋邵二泉相視學徵，至白鹿洞書院，陞至江浦縣，立積散法振荒因疏乞近地就養，曲盡孝道。,GJTS-XXD,古今圖書集成·學行典,65
孝弟,顏嗣溫，顏子六十四代孫。青城教諭從舜子也。篤實好學，垂髫受廩餼，天性孝友。父歿，廬墓封土哭奠，貧不能日給一粥，枵腹毀形，三年如一日。鄉評甚重之，屢經旌獎。毛摶霄，儒學生員，父歿，築室墓旁，壘土三載，不憚風霜，屢經獎勵。,GJTS-XXD,古今圖書集成·學行典,109
孝弟,賈宗魯，字希參，其先東郡博平人，明初因兵亂徙家于嶧。性醇厚，為諸生時事繼母至孝，朝夕跪上食，百端陵挫，見逐不能自存，終無怨色，事益謹。知縣聞其事，送匾旌之。,GJTS-XXD,古今圖書集成·學行典,78
孝弟,褚化鼇，字應龍，父岱有隱德義行，鼇弱冠補邑庠，腹笥便便，事親最孝謹。母病，晨夕炊藥，露禱願促齡以代。居喪水漿不入口，兩鬢黝者盡白云，素友愛，與弟析箸，資產僕馬悉取下者。,GJTS-XXD,古今圖書集成·學行典,84
孝弟,父早喪，每遇忌日則哭泣不食，自恨不逮生養。母病，躬侍湯藥，衣不解帶。及卒，哀毀幾至滅性，結廬墓側，衣縗啜粥，負土獨不離墓所。河決陷城，平地水高一丈亦惟據墓頂，號哭不肯舍去。當道屢移檄旌之。早失母，事繼母汪以孝稱。父卒，廬墓居陋不蔽風雨，朝夕負土封墳。未期年卒於墓所。閻昶，邑庠生，不忍其父之卒，抱屍悲號，飲食俱絕六日而亡。馮大騰，邑廩生，早孤，事母以孝聞。母卒，自以不逮祿養為恨，廬居墓側朝夕泣毀，卒於墓所。,GJTS-XXD,古今圖書集成·學行典,204
孝弟,董錫爵，字用賓，益都訓導，趨庭定省克盡子職。及親卒，居喪三年未嘗見齒。弟起潛寢疾，恐貽親憂，每夕焚香祝天願以身代。弟亡，恤弟孤無異己子。有司屢旌其門。屬病危，焚香祝天願以身代，旋愈。後卒，蔬茹三年，哀慕不已。鄉人稱之。,GJTS-XXD,古今圖書集成·學行典,109
孝弟,幼知孝敬，長執父喪廬於墓側，晨夕悲號，負土者三年。上下遠近咸知其孝，褒獎之檄不一而足。又置義塚分義田立義學以成先人之志。,GJTS-XXD,古今圖書集成·學行典,60
孝弟,天性孝謹，事父生員邦儒牽車服賈，視膳問寢，曲盡其誠。父病，焚祝願以身代，病應禱而愈。恭事胞兄問，年逾六旬無異推梨讓棗。時有堂弟閔，及聞幼失恃，白長兄收養一切飲食衣履，分甘不少，且延師教訓，卒補邑庠生，仍以己產一區予為誦讀之資。邑侯新蔡曹嘉其孝友，匾獎之曰孝友堪垂。,GJTS-XXD,古今圖書集成·學行典,132
孝弟,朱光斗，有母年七旬，盜起邀光斗入夥，不從，賊讎之。忽夜盜十餘人入其家，光斗既脫，聞仇賊執母索光斗，威逼甚急，復趨入曰：可殺我。賊遂殺之，母得免。劉繼舜，明季廬墓孝子也。其墓坐落東束村，土人相傳為憶母。林知縣題碑旌表曰孝可維風。伊父被賊，亮懇以身代，賊釋其父而亮受災。一鄉賞歎。縣令匾獎即此一節可以風世。,GJTS-XXD,古今圖書集成·學行典,151
孝弟,呂化蛟，南三都民，鬻餅為業，事親至孝。母卒，養父每食必有酒肉。鄰里竊笑之曰：賣餅郎安得此甘脆耶。化蛟卒如故，父患癱瘓，與其妻侯氏朝夕侍問，滌垢浣牏，承奉惟謹。父嘗涕泗為人言之。鄰里至相謂曰：生子如呂孝子，娶婦如侯孝婦，足矣。李常清，祖德卒，代父子奇廬墓三年，母王氏卒，廬墓三年。父卒，又廬墓三年。一邑推為純孝。胡誠正，祖繼宗卒，廬墓三載。父母俱卒，扶病廬墓三載。邑人稱之。,GJTS-XXD,古今圖書集成·學行典,186
孝弟,耿惠遠，父新民工瘍醫惠，遠世其業，百發皆中。性至孝，每晨昏定省，病者請辭曰：父年老何為。因人疾而缺吾父侍養耶。閒一出下藥畢風雨必馳歸，問寢視膳。父年八十餘，凡滌私衣攜溺器，惠遠必身親為之，不委僕下。邑大夫陽城吳聞之，深為嘉嘆，旌曰純孝可風，新民壽至百有三歲而終。人稱其行焉。,GJTS-XXD,古今圖書集成·學行典,137
孝弟,孝子玉節子也。揚城陷，父守親柩卒欲殺之，奇選方九歲，涕泣奪刀跪請曰：願殺我，勿殺我父。卒瞋目曰：小兒不畏死耶。竟掠之繫馬上去，道經城南善慶菴，有老僧監和夢關帝曰：有小孝子被難，汝亟救之。僧起望見一童子繫馬上來，遂厲聲曰：此小孝子不可傷。卒愕然投之地去，僧掖起送還。,GJTS-XXD,古今圖書集成·學行典,132
孝弟,王灝，字清宇，號進齋，新城舉人，終河閒府教授，天性純孝，領教職陳情，乞便養授雩都教諭，再補福建懷安，所至師道端嚴才傑興起冢，宰王翱知其學行，特薦陞河閒府教授，以淑其鄉。聞父訃哀，毀卒于官，孫達事寡母，亦以孝聞，陳參政敦請教子，閱半載，念母告歸，幣禮再至，以晨昏闕侍力辭不赴。,GJTS-XXD,古今圖書集成·學行典,137
孝弟,史仲偉，字古泉，鄱陽西隅人，偉性孝義業儒，而貧母羅氏遘危疾，齋沐籲天願以身代。及歿以衣裾兜土成墳，旦夕哭拜墓下，忽產瑞芝徑尺，人異之，以比王裒。云厥後子姓果昌代，以明經科名顯。偉壽九十三配趙氏，九十有五。,GJTS-XXD,古今圖書集成·學行典,102
孝弟,伯祖有年弘治間，輸粟賑饑，當事褒之。弼幼習舉業，補弟子員，既而厭去之，遂潛心實學，父母歿，俱廬墓三年，人咸稱其至性。,GJTS-XXD,古今圖書集成·學行典,58
孝弟,仁孝性生事孀母，定省無違，遇母疾即焚香告天，願身代。及母死，哭曰：送死實當大事，子而吝所有，不以厚葬，厥親忍乎。遂傾貲以治殮，追祭盡禮，後雖赤貧，欣然自得，巡按旌孝子二字，以表其廬。其家四世未析居，至岐以孝聞，巡按陳旌之曰：四世同居友愛承乎先德，一門敦孝和順藹於家庭。因得請建坊。,GJTS-XXD,古今圖書集成·學行典,140
孝弟,三歲孤，母與嬸黃氏忤會失貓，黃紿以伏臥內，母入而黃之夫在臥，黃鑰戶大呼有奸，母不能白而縊死。信中年十二知之泣誓母墓，而行傭抵京，師上訴于朝，上嘉嘆論黃死欲授之官，信中辭曰：乞歸報母，上手摩其頂。曰：人家乃有此兒。取黃帛親為裹髮資之歸，終身不冠櫛。,GJTS-XXD,古今圖書集成·學行典,123
孝弟,事母孝，一日母疾思食鴿鶉，天祥求之草莽中，得兩翼。母夜夢神人語之曰：汝子孝天與汝九其後。母年增九歲。母病篤刲股食之，因感異夢，而母愈。踰年母卒，廬墓三年，行人感涕。院司表其里門，知縣汪宗伊疏聞。兩人父役糧長各當極刑，適決蒼與旺真擊登聞鼓，各以身代其父死，上宥之兩人，父子俱得免。,GJTS-XXD,古今圖書集成·學行典,139
孝弟,節婦程氏遺腹子，痛父早逝，謹事母三十年，母死哀毀，過慟慈烏遶庭悲鳴匾菴，曰：聽烏尉青田刻母像，事之。士民作敦彝錄以贈。年十二，母胡氏病篤，士望割股和藥進母，病遂痊，望創甚竟卒。,GJTS-XXD,古今圖書集成·學行典,88
孝弟,張子喬，天性孝友，父希萬繼母曾氏同患，時疫，喬割左股以進二親，果愈，後喬妻余氏產後重疾，子是又割右股救母，余亦愈，兩世孝感，當事題其門曰：父子孝行之居。,GJTS-XXD,古今圖書集成·學行典,76
孝弟,性至孝，嘗廬墓山中，墓側有山叟慕其孝，挈子往候道，值虎攫之山顛，鄧籲天曰：若衰年僅一子以我，故而罹虎傷是不孝罪也，虎遽搖尾馴伏釋其子去。,GJTS-XXD,古今圖書集成·學行典,68
孝弟,鄭國材，新淦邑庠生，父病將革，遂刳肝和粥以進，祕不言。忽有道者持藥造門，曰：送以療孝子。隨去不知所之事聞，有司召詣府驗視，咸大嗟異，後廬墓復有馴虎守其旁，山無居鄰。一日，為盜所縛，忽山谷響應縛盡釋，兄國楨亦嘗刲股愈父疾，兄弟雍睦無間，有司額其門曰：力行篤孝。性篤孝父，病篤，藥弗效，紹摶拜禱于廟，刲股為羹以進之，父病即愈，竟以壽終。邑人稱孝子云。六歲失父，踰年求父像，拜哭如成人，家貧事母，善養。母卒，廬墓虎馴其側，事聞詔旌其門。,GJTS-XXD,古今圖書集成·學行典,215
孝弟,家貧授經於楚，忽夢神告父且病，覺而泣，徒步千里歸侍，父病尋得愈，後三年父卒，葬山中躬守墓側，有虎吼其前，叱之掉尾以去，時人以為孝感。,GJTS-XXD,古今圖書集成·學行典,66
孝弟,母病噎流，常禱神求療，一日母忽思米菜，族偶有饋者，母食之，病愈。流往謝族，言無是饋人以為孝感，親菸廬墓事，聞詔旌其門，所著有中軒集。少孤事母孝，母病醫藥無效，循轍乃禱天祈代，疾尋愈。母終廬於墓，有司以聞詔旌其門。,GJTS-XXD,古今圖書集成·學行典,106
孝弟,邑庠生，性惇樸，聞羅一峰講學往師焉，居常勵行法古，母羅氏歿，哀毀骨立，事父彰憲孝謹，朝夕省侍，具冠服食餌，親嘗衣垢必自浣，父百歲卒，葬祭以禮，有司屢議乞旌表，政固辭，題其居曰：孝子門。,GJTS-XXD,古今圖書集成·學行典,92
孝弟,孫光前，字明軒，九江衛人，性孝友，年弱冠，母丁氏疾篤，午夜籲天請以身代，割股飲之，疾立瘳，精誠感格，黨庠欲以孝舉聞，光前謂以孝博名，實乖初志，眾乃止。偕室劉氏竭力承歡，以事二人，劉亦素姆訓，相敬如賓，皆以義方教子，長子必求補弟子員，次必達登，丙午賢書。償負者焚其券，嘗買薛某為僕，後知為御史，曾孫禮送之歸。,GJTS-XXD,古今圖書集成·學行典,153
孝弟,家貧居南山，灌畦藝黍，以致養。母疾篤，藥灸俱窮，乃籲天割股和羹以進，有瘳。居喪哀毀，勺飲不入口者三日，鄰失火將延及殯宮，棟扶櫬哀號，即返風滅火，廬冢側三年，足不踰閾朝夕悲慟，鄉黨將以聞之有司，固辭而止。,GJTS-XXD,古今圖書集成·學行典,101
孝弟,幼而孤，奉母甚孝，母歿廬墓三年，悲號聲感行路，常有白雉烏鴉朝去暮來廬側樹上，郡丞謝英為賦詩，紀其異。,GJTS-XXD,古今圖書集成·學行典,50
孝弟,生母沒廬墓三年，有感懷詩極哀慕悽愴，徐希齋步其韻，且曰：聊寫孝思之萬一，云我亦孤哀，多感者忍聞孝子。慕親詩，相看涕淚都成血，孰謂神明不有知，一聲寒食後，東風滿地落花時，不堪陟屺薌溪上，山水凄涼也似悲。其孝思可知矣。,GJTS-XXD,古今圖書集成·學行典,107
孝弟,花和仔，鉛山縣，五十五都，花三十之子，其所居曰：燕崇禎十四年六月一日，賊兵搜山，花三十挈家避于火燒橋，賊隨至和仔之母姚氏，為所執奮擲，求死，賊擬抽刀，和仔直前抱賊并，按其刀，刀出僅半，環屈不得拔，旁賊競起砍殺之，氏亦被害，時和仔年止十八歲，鄉里至今稱之。,GJTS-XXD,古今圖書集成·學行典,127
孝弟,與兄球俱邑學生，文譽並噪，瓚事兄球如父，球亦友愛。丙戌兵破城，執瓚，瓚怡然請死，先是球隱重壁間，聞弟被執，泣而出曰：願以死代弟，弟有子而幼。瓚曰：余有子死猶未死也。爭就死，抱持不得，開兵怒曰：令汝兄弟友愛地下。揮刃俱斃。十五而孤，廬墓三年，事母晨昏，省視無間，撫視昆季子如己子，嘗捐田為學田，以給塾師教族之子弟能讀者。,GJTS-XXD,古今圖書集成·學行典,159
孝弟,邑庠生，生平機警，讀書淹通，事親孝，養備至丙戌夏，兵壘四集，衡奉父避於山麓，父為兵所獲，索金帛不得，將戮之，衡挺身出曰：此吾父也，請以身代。罵不絕口，遂遇害。,GJTS-XXD,古今圖書集成·學行典,79
孝弟,歲貢授宜黃訓導，性狷介王，父卒號泣柩側者，九歲手不釋卷，弟大僕以少年科第，顯與大僕同籍者，承乾一見，輒踰垣遯謝依太恭人膝下，雖壯年如孺子，逮太恭人卒，殯於書舍一榻隨櫬，凡十一年扶柩歸，窆復廬墓山阿，朝夕拜跪，一日嵐氣蔽松楸伏泣，墳次有虎伏其側，瞑然不知，虎亦馴去，人以為孝感。,GJTS-XXD,古今圖書集成·學行典,138
孝弟,年十二母見背，踴泣輒瀕死，大父懼以慟夭糜之粥，及至塾則執書不讀，瞬淚無乾，師加杖跪，弘學泣曰：師無以兒書為也，吾僅欲得長侍吾母。師亦感泣，母柩向停館，側日必三省，異時師偶他飲醉，歸就寢漏下三鼓，師醒值大雷雨，忽聞嗚咽聲風雨聲相錯鄰怖，為妖。獨師心動曰：得無某孺子猶號母，所亟視之，從電光中見其兩手翼柩，如晤語然，柩中似有應者，亟護歸後，繼母兩張再娶，何又為李為郭，最後為楊凡六事之，皆如所生。楊常病疫，家人無敢近獨，弘學日夕與側，壬申流寇掠其族，弘學倉卒負母，去賊見其四壁所列皆聖賢格言題其門，曰：窮孝子家。獨免于燬。,GJTS-XXD,古今圖書集成·學行典,259
孝弟,劉翼徵，授邵陽教諭。致政歸，性至孝。一夕夢至黃仙廟為父請壽，神云汝父命盡十九日，又云汝父有善行，汝且孝，可益二十二年。,GJTS-XXD,古今圖書集成·學行典,59
孝弟,龔琳，母柳氏，同知柳邦傑之妹。年三十而嫠遺腹生琳。親鄰欲奪其節，誓不從。琳克承母志，奉養甚謹，壽躋八十始卒。琳創茅庵，廬墓三年不歸。知縣旌異之。,GJTS-XXD,古今圖書集成·學行典,72
孝弟,少有至性，遭母疾，矩夜叩北辰請以身代。比居喪，苫塊如禮，歲時追思痛切。事父菽水承懽，事繼母無閒所生，母亦愛之如己子。友愛兄弟，有大被共枕之風。為邑諸生，嗜學，篤行奮志成立。年未五十卒，以不及送終為恨。士論惜之。,GJTS-XXD,古今圖書集成·學行典,105
孝弟,生平絕跡不履公庭，有司雖慕其為人，而卒未得一識其面。惟率昆弟子姪課誦一堂，寒暑不輟，故皆接踵成名，為邑之表表者。,GJTS-XXD,古今圖書集成·學行典,56
孝弟,陳嘉文，少聰穎，髫齡補弟子員，篤於孝友。父母早世，依伯兄成立，嘉文敬事之。及兄歿，哀悼迫切，竭力經營喪事，為之服一以禮。惜鼎革死於兵，未竟其志。,GJTS-XXD,古今圖書集成·學行典,72
孝弟,父沒，事母色養備至，每寒夜兄弟篝燈抵足，欲以功名自奮，而痛父不及見，聲淚俱下。承瑞為仇陷繫獄，幾蹈不測，玟遍籲當道不可解，乃徒步走京師。時新例有禁，凡未經定奪而竟叩閽者，杖。承玟曰：俟獄成無能辨矣。脫兄不免且以為吾母憂，雖生何益。遂擊登聞鼓叩閽門，訴兄所以冤。狀疏上，得以疑獄聽讞雪，遇赦免。刑部主事余開熙承玟其所獎拔士也。及玟杖，開熙左右護掖，然瘡重經一日夜始甦。士論壯之。,GJTS-XXD,古今圖書集成·學行典,188
孝弟,張濂，素性樸實，事親誠篤不懈。父德堯年八十有四，病將革，濂焚香告天刲股肉陰和藥以進，病隨愈。德堯嗣是益健，壽登九十有二終。邑令莊尹辰嘉其孝行，具詳，撫道旌獎給匾額於門曰孝冠百行。劉尚德，事父母終身如孺子。二親既歿，每聞烈風迅雷必至親墳跪伏。經二院旌獎匾曰孝子。王宣，割股療親，事聞，三院嘉獎給孝行，匾旌其門。早孤，言行不苟，奉母楊氏避亂於龍南。事平，束裝歸，值春水漲溢，舟覆，母溺，益既視殮畢，隨拊棺以殉。,GJTS-XXD,古今圖書集成·學行典,203
孝弟,孝事父母，承顏養志。親病，嘗藥請代。親歿，哀毀骨立，廬墓三載，繪親像依依侍立。家不甚饒，繼讓產以厚姪，創祭田以祀先。邑侯以孝義旌門。辛卯父陷賊營，百計營脫不得，乃奮身入賊購之。父得閒逸，因被留三閱月，竟殞賊所。,GJTS-XXD,古今圖書集成·學行典,105
孝弟,兄弟四人，泰最季，為母所鍾愛。母病癰瘋十六年，泰謝諸兄各營生理，獨朝夕母側，家無僮僕，一切如廁起臥諸所不堪者，靡不盡瘁。十六年如一日。長兄來宣患疫，同病死者，相枕藉，少長咸避去。泰躬親湯藥，兄病不起，哀敬盡禮，二子坎潮坎濬次第登科，其孝感之報云。遭母喪，數日水漿不入口，廬墓朝夕號泣，焚香誦經半載，沒於廬。父歿粵西，扶櫬歸。廬墓三年，每風雨泣伏柩側，丙戌遇兵死之。,GJTS-XXD,古今圖書集成·學行典,182
孝弟,六歲失恃，事繼母唯謹。父歿治喪唯遵朱子，禮不徇俗。既葬，廬於墓，一夕虎至，祥舉枕塊擲之，虎咆哮去。士大夫造廬省之，贈以詩歌文詞。歐陽洪宗，郡庠廩生。母周氏居孀病危者再，洪宗兩度刲股以療其母。母病旋愈。,GJTS-XXD,古今圖書集成·學行典,100
孝弟,十歲即能詩，事母黃氏至孝。母病，衣不解帶者二月。忽一日，焚香告天求以身代。至晚果逝。不踰年，墓上萱花炯發，人以為孝之所感應也。,GJTS-XXD,古今圖書集成·學行典,63
孝弟,天性純孝，婉曲侍親。一日遇母病，私自割臂祈以身代，未幾，母愈，秘不使人知。後又遘父病，亦如禱母者。然年增血衰，昏悶仆地，家人覺之，見右股膚半裂，左臂有刀刺舊痕，始知往者為母禱也。及父母逝，叔無嗣，事之如所生。迨叔嬸去世，年已六十，猶柴骨杖拜匐伏作孺子泣。因得病弗起。邑里誦聲無閒，郡縣先後旌異之，一曰純心苦行，一曰德門懿行。,GJTS-XXD,古今圖書集成·學行典,162
孝弟,劉棐張弘德尹良甫俞士鸞左釗賀幹珠左方忠劉時敏劉載達尹是先尹紹均周光綬汪化龍周斯璽按《永新縣志》：劉棐等俱割股愈親疾。,GJTS-XXD,古今圖書集成·學行典,58
孝弟,李元祺，字承吉，號仰道，粗通文史，言動不妄。八齡失父，竭力事母，未嘗一日離左右。平居飲食必親侍，遘疾，湯藥必親嘗。母卒，廬墓朝夕慟哭，三年如一日。手集思親百韻賡和成帙。鄉老上其事於縣，未及表行，年八十二卒。羅一峰贊其像云：父母愛子心，古今同一轍。子如父母心，今古不相及。哀哀李子者，弔古傷今失。千載一曾參，仰道可與匹。涂國翰，性至孝，父病刲股以進。母疾，亦然。邑侯旌其門曰孝行可風。,GJTS-XXD,古今圖書集成·學行典,191
孝弟,曹久光，父死，事母孝，迎意承志。母尢憐少女，久光體母之意，妹雖嫁頻迎之，不欲致牽懷也。值世亂，人無寧居，奉母避于鄉谷閒，必遷妹及婿與俱以慰母心。峒寇復發，大肆擄掠，妹失散，跡之無可得，母痛絕，救甦，已而數絕，數解救，晝夜號哭水漿不入口，同弟跪勸之，晝夜不起。乃勉進一粥，遣妻及子弟及婦防護之，獨行尋訪。東西南北惟所之，竟無所遇，以是斥產過半。殆十有一年，母涕淚所零近無乾地，益皇皇計無出。後得信掠賣於東粵之省城。人謂水陸千五百里，即多金未必即贖，贖得未必可歸也。久不聽曰：贖不能歸，死而已。不贖則母不保。吾忍獨生均死也。以死報母已耳。盡鬻產以行，力疾扶傷，心堅似鐵，卒得其妹所在。尋見之，蓬首垢面為爨下婦矣。相持大痛，為秦庭之哭者七日，主家為之心動，允其贖，已徒手洗裝矣。沿途典袗賣襆借貸餬口，挈其妹以歸。母子兄妹嫂姑團如初，不負母倚門倚閭也，絕口不言瘁。里人舉孝子，非謬矣。母卒廬墓三年，負土築墳，冬夏徒跣，雨雪不避，邑人稱為孝焉。母早喪，事嫡母翟氏孝謹，翟卒廬墓三年，白兔鳥雀並集於舍，事聞詔旌其門。母卒廬於墓側三年，有芝二本產於墓里，人以為孝感所致，事聞詔旌其門。,GJTS-XXD,古今圖書集成·學行典,485
孝弟,大倫之子，倫有六子，弟大紀無嗣，以第五子鳳毛為繼，毛天性孝友，事承繼母如禮，紀有女六皆厚嫁之，倫沒。長四子胥繼沒，少子鳳彩職諫垣，亦繼沒。毛仰天歎曰：伯父母有五子而先亡，余實有母而身為後。余謂母何恐，母聞訃過慟，率諸姪百方勸慰，母八十三卒，以子職終三年，喪服終身不除。端可榮，新鄭庠生，性至孝，昏定晨省不倦，母病籲天請代，後守母柩，會火起，依柩哀號，火遂滅柩亦無恙。劉政，劉清之子，扶溝人慟父廬墓不終，葬於大母墓側，廬滿期又三年，廬父墓滿始歸遠，邇稱之。兄淵童時遭父母亡，至成立淵亦亡，遺二子。洋念兄子猶己子也，有田四百畝與己子均分，時人以為難。,GJTS-XXD,古今圖書集成·學行典,273
孝弟,年十四歲，妻盧氏年十五歲，其父被仇誣陷死，葬父之日身躍入壙中以殉，人為救解，至家夫妻慟哭不食，有勸慰者曰：父仇不報何為人。於夜遂同自盡，大書於案，云死去報仇，後仇家皆以非命死。時父尚德口授忠孝經，及讀書有敏悟，年十七，流賊破城，火起延及父母柩，作梅跪柩前不去，焚死。,GJTS-XXD,古今圖書集成·學行典,133
孝弟,性孝友，父臥病，親侍湯藥，嘗糞割股，不解衣者年餘，當黃河衝汴，時兄弟分離，稍平各回籍，貿易為業，季弟負客債若干，客訟於官，鍾琇出囊金償之，妻王氏當汴城陷時，扶姑得船以濟，姑年老病臥，氏默祝願以身代，姑饑氏以乳哺之，人謂有刑于之化焉。,GJTS-XXD,古今圖書集成·學行典,116
孝弟,李聰，幼有至性，生母早喪，即知哀毀。事父及嫡母力田供養者十餘年，父卒既葬，欲廬墓側。念母缺養歸，母食或減即跪請故，家貧肉不能豐，母或分食，諸孫聰泣曰：兒痛事母日短，夫婦誓不食肉忍啖孩童耶。母衰痺不能行，聰作座如肩輿狀，寒則舁以就日，暑則舁以就涼，母壽九十卒，遂廬墓所終制三年。,GJTS-XXD,古今圖書集成·學行典,138
孝弟,袁泰，父俊仕武城令，同母王氏俱卒於官，時泰幼寄柩寺中，及長始知旅櫬未返，哀號徒步奉二喪歸葬，有雙鶴集於墓悲鳴，三日始去，人以為孝行所感。,GJTS-XXD,古今圖書集成·學行典,68
孝弟,蔣澄一，郡庠生，母染瘟疾，剪肉焚禱以救母，父賈外亡，廬墓三年，異鳥環集狐兔交眠，遐邇老幼涕澌悲悼旌門。,GJTS-XXD,古今圖書集成·學行典,51
孝弟,田理，天性至孝，甫三齡父斌捐館，其母魏氏茹荼嚙葉，燈火織紝供朝夕育孝，子成立，孝子長而哀慕，涔涔涕下曰：天何禍小子酷哉，怙不及子養不及父，抱恨終天矣。以故事母誠恪懇至跽勸加餐，不敢少懈，母氏遘疾張皇驚訝執香，露禱母氏尋亦無恙，人以為孝感焉，後母氏以壽終，孝子毀瘠骨，立比扶柩，入窀穸泣謂諸兄曰：母骨未寒，忍即委之郊野，諸兄歸治家，政理將守此矣。遂結廬墓側，朝夕哀慟者三年，時有鵲巢蛇遶之異。,GJTS-XXD,古今圖書集成·學行典,195
孝弟,荊禮，資性純朴，行誼清修，事親盡禮，母死毀容骨立，負土成墳，廬墓三年未嘗少懈，邑令躬詣其家大書，孝子榜其門。,GJTS-XXD,古今圖書集成·學行典,54
孝弟,武君烈，居嗚皋里，與弟君相力田養母，流寇之亂，君烈負母避深山中，遇賊愛其驍壯，掠之將殺其母，烈以身蔽母不得，乃承刃於頸曰：必欲殺母，願先死於母前。賊義而釋之。,GJTS-XXD,古今圖書集成·學行典,79
孝弟,郡庠生，父炳文居州之西北鄉，年十二父病篤，偶思食肉，時霪雨水漲，道絕人行，覓之不得，章於夜遂沐浴焚祝引刀割左膞肉自烹以進，猶恐傷父心，不令知，及旦見地血淋漓罔不傷悼，逮父卒更哀毀骨立，人皆推其至性。,GJTS-XXD,古今圖書集成·學行典,99
孝弟,劉宗周，州庠生，事親孝，母疾焚香籲天祈以身代，母尋愈。父卒哀毀踰禮，廬墓三年，有二色烏巢墓，州守以聞旌表祀鄉賢。幼孤事母孝，母卒廬墓三年，不與妻相授受，鄉人重之，稱孝喦先生。母沒結廬墓側，有狐兔馴遶左右，人稱為孝感。,GJTS-XXD,古今圖書集成·學行典,108
孝弟,邑庠生，事親以孝稱，父有疾，曉夜誦經，籲天祈以身代，父終哀慟茹素。苫臥柩旁者，多歷年所柩，畔生瑞芝一株，人以為孝感所致，遺繼母孀居，事之如生母，繼母病，妻宋氏為之割股調羹，母病尋愈。刑于之化至此，尤人所難，母終泣血，幾傷極力營葬，與父合葬，啟壙有雙角金蛇蟠父柩上，術士以為孝感靈異，後人必昌年近古稀，每與親友談及父母，輒泫然淚下，慟不自禁，見者無不酸鼻，真所謂大孝終身，慕父母者乎。,GJTS-XXD,古今圖書集成·學行典,191
孝弟,性至孝，甫成童即荷八口之任父抱，沈痾身親藥餌，時當歲歉煙幾絕，及父沒，拮据謀喪事畢復走蘇門，事大父母。越七月，大父復病割股以代藥，且祕不令人知，顏色日瘁，腰脅傴僂，母氏叩之終不言，猶以瘡對，探之始得，其狀無何，大父終不起，又百計營葬，血枯腸斷，竟以哀毀而死，年僅三十一。,GJTS-XXD,古今圖書集成·學行典,135
孝弟,沈時榮高延壽張簡盧俊才武可賀按《懷慶府志》：沈時榮，河內人，高延壽，修武人，張簡，盂縣人，盧俊才，河內人，武可賀，武陟人，以上俱割股療父母病，奉詔旌表。,GJTS-XXD,古今圖書集成·學行典,76
孝弟,張翰，父卒，母毛氏甫二十二歲，翰幼即知孝謹，母卒時已六十，翰廬墓有群鴉旋遶，元鳥巢簷導，翰焚拜白：鶉隨之飛鳴。,GJTS-XXD,古今圖書集成·學行典,55
孝弟,徐文，貢生，任興縣，二親卒，廬墓六年，有靈芝產於墓側，異鳥飛集其旁，人為之歌曰：孝矣哉，徐柏林生異草產靈禽，是乃孝感之所臻。沒入鄉賢。,GJTS-XXD,古今圖書集成·學行典,67
孝弟,李鸞吳棟張進孝劉惟中劉光大王賓龐慶朱睦楢蕭文登張一淮鄒元白恩朱勤煖朱朝印朱勤王朝牛進忠按《祥符縣志》：李鸞等俱割股救親。張亮楊儒袁隆萬年按《祥符縣志》：張亮等俱廬墓三年。,GJTS-XXD,古今圖書集成·學行典,85
孝弟,朱安河，字應清，鎮平府鎮國將軍，性至孝，母賈夫人病刲股以進，復嘗溷以驗差否，及卒哀毀骨立，蔬食終三年迨，父病一如所以，侍母父病差有鳥數千集於庭，人以為孝感所致，事聞上，遣中書賜璽書，及卒復敕建崇孝祠以旌焉。,GJTS-XXD,古今圖書集成·學行典,103
孝弟,黃甲乙，父金錫為雲南維摩州吏，目病故沆州金錫，妻李氏遺腹生甲乙，守節自誓教甲乙讀書，為邑諸生，甲乙痛父客死，遂至沆州負骸歸葬，辛苦備嘗，縣令稱其孝，題請旌表。許國祚，父病割股，父尋愈，延七年，知縣黎玉田匾曰，苦節勵世。范乘鵬，因父病焚香，告天割臂愈父，知縣王可舉旌其門。,GJTS-XXD,古今圖書集成·學行典,135
孝弟,例監侍祖母，韓氏孝養備至，韓嘗有疾，錡侍奉湯藥晝夜衣不解帶，焚香告天，願損己壽益祖母之壽，割左股肉作羹以進，韓食覺香，其疾頓愈，知縣陳正嘉其事，書孝行以榜其門。,GJTS-XXD,古今圖書集成·學行典,80
孝弟,徐廷佐，天性耿介，事親孝父，終痛哭絕而復甦，居喪廬墓三年，負土築墳，時人共稱其孝，有司請與鄉飲，旌表其門。,GJTS-XXD,古今圖書集成·學行典,53
孝弟,鄭雍，幼失母，事繼母趙氏，誠敬懇至，一念不忍違趙亦撫之若己出，趙故又事繼母劉氏，亦如之，劉生三女妝奩各極美備，將父天福一世，囊橐傾儲營費雍樂為之供，略不介蔕，兄齊天河宦回將祖遺市產并竹川腴地，皆收為私物，雍談笑讓之，且曰：兄性急好奢華，勿拂其意，淡泊吾志也。年十七繼母尚在，家貧每自治蔬果以供，朝夕有疾，親奉湯藥假寐以候起居，邑人俱賢之，嘗遺以果殽布帛油炭之類翼其孝。邑庠生，親沒廬墓，冬月貧無柴炭，偶大雪雰野，人跡盡滅，雲漢在孤墳窮廬中，甘心凍餓，聞者憐之。,GJTS-XXD,古今圖書集成·學行典,230
孝弟,張九德，幼醇謹少長，恭謹慎默，父魁為揚州訓導，感瘡疾久不瘥，九德遂勸之歸，及歸日侍湯藥，不敢懈，非急故未嘗離左右，越二歲，疾亟，九德與弟九經百方療之不少愈，乃焚香禱神，舉刃刲股密烹以進，父食竟遂獲安，闔邑駭羨之，縣尹喬親詣其家驗之，餽以酒肉蠲其丁糧，後楊尹奉詔書事例欲起部聽用，九德辭以母老且未嘗學問，恐負國恩，又舉鄉飲亦不赴署，縣事楊大書孝子之門，以表其家。,GJTS-XXD,古今圖書集成·學行典,180
孝弟,張倫，府庠生，父泰明卒，倫晝夜號泣，既葬廬于墓側，朝夕哭奠，鹽酪不入口者三年，既除喪猶以不能顯親為恨，不飲酒食肉踰二十年，分守分巡咸致禮，敬巡撫匾其門曰：孝子。又以其母老餽金粟以助其養。,GJTS-XXD,古今圖書集成·學行典,93
孝弟,辛巳寇陷州城，永利縋母王氏下城，母損足，利負母行至河，干力已竭而寇且至，母欲溺河死，令子得逃，利不忍遂同溺，顧水淺不得死，復負母行，哀號之聲，感動行路諸避難者，爭為負母，因得生，歲荒人相食，利鬻書籍衣物市米奉母，同妻孥掘薇蕨，從不肯一詣富室之門仲兄，亡事母甚恭，撫嫁姪女篤厚，有加讀書手不釋卷，詩歌爾雅，有祖父風，旁通釋典，時時為方外之游，年三十六卒。,GJTS-XXD,古今圖書集成·學行典,176
孝弟,曹紳，字孟卿，充邑庠廩膳生，天性純孝，父有疾割股以盡孝心，父疾愈，里人欲保奏，紳固止之，後以歲貢仕，至茌平知縣。,GJTS-XXD,古今圖書集成·學行典,56
孝弟,性至孝，一日他出，賊騎其家執父拷索，元輔聞之，號泣負刃往救，或以勢眾止之不聽，遇賊于途，尚挾其父，聞號泣聲，急旋釋之，元輔見父傷無完膚詈不絕口，奮前擊賊，中喉亡。時論壯之，勒石表其墓曰，死孝。,GJTS-XXD,古今圖書集成·學行典,96
孝弟,高斌，性篤厚以孝聞，親終，日夜號泣，家事無所顧慮，廬於墓側，晨昏哭奠，越三寒暑，鄉人迎而歸之，斌猶不忍抱恨終身。,GJTS-XXD,古今圖書集成·學行典,56
孝弟,家貧喪父，旦夕哀毀，母曾氏疾湯藥必親，嘗夜靜籲天乞以身代，病劇急，割左股肉入藥奉之，遂瘥母詢，所療何藥不以，告妻子亦不知，及葬父，負土築墳露股，母怪其傷詰之，至再四得其實母子，相持而泣聞者驚嘆。,GJTS-XXD,古今圖書集成·學行典,97
孝弟,性至孝，年四十喪母唐氏，哭泣過禮事，繼母沈氏若所生，父疾憂思百至每，夕焚香籲天祈壽父年八十四，卒三日水漿不入口迫葬久雨，祈晴果霽，負土成墳，廬墓三載，不忍別去，由是不進酒肉，歸養繼母每遇朔朢歲，時忌辰往奠於墓，悲哀盡日然，後返母沈卒，年八十有四哀悼滅性，遂終身廬墓，其墓屋偶為牛踐，觀號泣而牛自斃，又鼠嚙其祭器，引罪自責，一鼠跧伏祭器中，若輸款狀，舉而釋之，事聞院道旌其門後崇祀鄉賢。,GJTS-XXD,古今圖書集成·學行典,192
孝弟,素業儒幼隨父宦於黔，母項氏歿哀，痛盡禮苫塊柩側歸值，繼母侵廢家產，一桂孝養備至得其歡心，州守顏其宅曰：百順承。歡癸未冬其父楊凌漢為賊執，正昌泣丐父生不可得，請以身代，賊因殺正昌。性行醇雅，丰裁嚴峻，事母至孝，母吳氏久患瘋疾不起，之葵親侍湯藥，願以身代，十餘年如一日。沈子諒，少孤，母魯病疫，巫醫俱不能療，子諒禱天，刲左臂肉調羹以進，母病立愈，推官李夢，日給匾旌之。幼失父，事母至孝，刻木奉祀葬宅，後朝夕跪拜，有司欲以上聞而宣亦尋歿。幼失怙，事母至孝，母疾，嘗糞辨疾籲天請代，明經授徒年八十三卒。親老疾，延醫無效，籲神割股調羹進之，即愈，旌以孝門歲給穀帛獎勵。陳道，父鋸患風痺，道朝暮奉養，未嘗入私寢，事繼母尢孝父，母卒廬墓三年，產靈芝數本，太守劉節上其事。性孝友，為名諸生，父一桂疾篤，星禱天割股傷重幾斃，事聞特行旌獎。為諸生素行純篤，母早沒，繼母待之，嚴皋多方承順，母感悅愛如己，出邑以孝行聞優獎之。割股療父疾，事繼母撫異弟，無閒言恩，詔冠帶當事屢獎。,GJTS-XXD,古今圖書集成·學行典,427
孝弟,父名萬仁，奉母至孝。母病劇，萬仁割股調藥以進。後母喪，廬墓三年。純事母一如其父，亦刲股愈母疾。父母死合葬，亦廬墓三年。縣令葛中選聞其事，五鼓徒步命一役引至墓前，見純寢苫塋內，嘉歎久之，申聞於朝，歲給絹米。,GJTS-XXD,古今圖書集成·學行典,102
孝弟,父病，天祿向人曰：人言割股愈病，然乎。人曰：孝所感耳。天祿即焚香告天，割脅肉烹以進，父病稍愈。凡三年父遺溲便床簣閒，手為捧拾無難色。後遇道士，授禁方曰：持此可療惡疾。試之果驗。與藥不問貧富，專以活人為念。鄉人皆稱為馮孝子。母陳氏卒，廬墓三年，有文豹馴於墓側。人謂孝感所致。父喪，廬墓三年。後母喪，亦廬墓三年。,GJTS-XXD,古今圖書集成·學行典,154
孝弟,父病，願以身代。及歿，哀毀幾絕，廬墓三年，隔河南五里，偶以事歸。雖夜必往偶。一夕遇虎於途，虎不為害。又一夕赴廬所，夜深河無舟，忽有人艤舟渡之，尋不見。人以為孝感云。,GJTS-XXD,古今圖書集成·學行典,82
孝弟,母病思肉，廷鑾割股以進，母隨愈。鄰里欲聞於官，堅謝之曰：此不得已也。縣官訪知其事，請表其門。鄉人共呼為閔孝子。母病，方士言惟人肉可療。洪割股以為鹿肉進之，果愈。,GJTS-XXD,古今圖書集成·學行典,80
孝弟,事母事大母皆以孝聞。大母患目，以身作杖，事近污穢以躬親之，未嘗告勞，扶母避亂，依依晨夕。母艱于步，背負而行，忍饑空谷為母具食，未嘗缺養。哭弟至于喪明，先人產業惟猶子所擇，薄田敝廬則取以自處。人皆稱其孝友云。,GJTS-XXD,古今圖書集成·學行典,103
孝弟,黃星顯，邑弟子員，父嘉相任始興巡檢，星顯之任省父。未幾，父卒于官，扶櫬步歸，沿途號泣，日不張蓋夜不臥榻，哀毀骨立。及殯，廬于墓側，不數月亦卒。,GJTS-XXD,古今圖書集成·學行典,71
孝弟,幼失怙恃，悲痛不已，授徒脩脯所入拓墓田數畝，樹楸作堂，顏曰：瞻依奉親像其中。出必告，反必面，儼如生時。邑令造廬，表其墓。髫年隨父宦德清。母熊疾，刲股救治。,GJTS-XXD,古今圖書集成·學行典,77
孝弟,甫二歲，不敢以手抵母。父歿于洞庭湖，訃聞遂匍匐岳陽，望湖號泣，水漿不入口者半月，乃具衣冠葬，悲泣幾欲喪。明州使者凌約言為之立望湖臺。塑父像列鷴于旁，以永孝思，居數年有鶴來巢，人以為孝所感。,GJTS-XXD,古今圖書集成·學行典,94
孝弟,幼失恃，繼母張氏生子維藩，遭伯奇之變，受逐者再，新號泣不離左右。年至七十，奉事惟謹，意稍不懌則長跪竟日，母亦感化。繼母張性奇嚴，加鞭笞輒自引咎。比長，補諸生，溫凊定省一如幼儀，友愛兩弟甚篤。,GJTS-XXD,古今圖書集成·學行典,95
孝弟,父榮病篤，清遍求醫藥弗效，乃于夜深密叩天祝曰：清乃父之遺體，願毀身以救之。祝畢割股和羹以進，父食之頓愈。父疫思葷，時天大旱禁屠，美夜告神，割左胸乳肉煎湯進父，食之頓愈。縣官給匾旌之。父病劇，割股和藥以進，父啖之，病遂起。縣申詳，御史獎賞以風子道。父坐事繫獄，奉先上書願代父刑。帝感悟以為賢，貸其父，且遷奉先為前軍都督府經歷。,GJTS-XXD,古今圖書集成·學行典,162
孝弟,少業農，僅有小字，以小字行，肫肫有至性，寡言辭。繼母周奇嚴鞭撻怒罵無寧日，曾卒愉色受之，長跪自數責。母或盛怒背之坐，曾膝行屢遷當母前俟，怒息方起。父常被誣逋弗出，曾身詣獄經年。事白乃出。父及周皆曰：吾家之曾參也。學曾諸弟稍長，凡讀書赴試曾皆身為負笈，不避風雪。弟學博學古同出周，當周虐學曾，時學古嘗跪諫繼母以泣，周乃為曾至孝所格。又憐少子入其語，後成慈母。久之母卒，皆斷葷，三年不入室。學古以恩選授四川夾江知縣。病卒，乃廬墓三年。,GJTS-XXD,古今圖書集成·學行典,215
孝弟,繼母奇悍，家人稍忤其意則震怒移于侍而杖之。侍恆跪烈日盛雪中，引裾乞留。母卒感悟，初侍母生侍道旁。母卒，侍躬親為望母臺在侯家廟。後至今猶巍然也。,GJTS-XXD,古今圖書集成·學行典,71
孝弟,王之通，號仁橋，天性純孝，割股愈親。長子章登癸卯賢書，次子尊三子駿俱食廩餼。孫道道恕同采泮芹。人以為孝德之報云。,GJTS-XXD,古今圖書集成·學行典,56
孝弟,躬耕篤行。母病，親嘗湯藥。母沒，廬墓茹素三年如一日。年八十有二，足跡不入公門。葬之日，弔者千三百餘。人以其素行淳篤故也。杜時茂汪之濱郭亮侯勉按《德安府志》：杜時茂汪之濱郭亮侯勉俱孝感人，割股救親得旌表。性至孝，每長跪受杖無忤容。父卒，廬墓側不肉食者三年，居母喪亦然。舉己酉鄉試，子仰可登賢書。,GJTS-XXD,古今圖書集成·學行典,146
孝弟,幼負奇志，工文詞以歲貢官青城丞，再遷肅府奉祀，遂致仕。性孝友，侍父疾經月，衣不解帶，湯藥必先嘗。父卒，哀毀骨立，喪不廢禮。敬事嫠嫂從子。請析居，悉捐美田宅畀之而自取荒陋者。,GJTS-XXD,古今圖書集成·學行典,86
孝弟,樂紹節，原鳳陽李氏子，幼隨其父從軍安陸，過繼于樂引章。及引章卒，節戚易兼至事恩母羅氏如所生母。羅病目且盲，節以子出家為僧保之。羅目為復明。同族諸生樂繹如等以孝行乞旌。知府高翱曰：羅氏無子而有子，洵足感動人倫。許如眾請，力辭不受。父病，母夏氏割股救之。後母病，資深復刲股愈母疾，賜匾旌閭。及長，事繼母胡克盡孝道，胡怒輒偕妻跪閾外，候怒解始起。以歲貢知雲南太和縣，有廉介稱。母死，廬墓三年，極為哀痛。縣旌有表揚孝義之額，孫生員輝烈春芳。後父沒，衰絰蔬食廬墓三年，極其哀痛。家貧又貸錢為兩弟婚娶。縣宰上其事，旌其門，給衣頂復其丁徭。李天秀鄧宸可按《德安府志》：李天秀，鄧宸可，俱應城人，皆割股療親疾者，申請優異。,GJTS-XXD,古今圖書集成·學行典,303
孝弟,父病，服食起坐必身親其勞。及卒，哀毀骨立，以墓側為廬居三年。後以鳩義擊賊恢復邑城，題授河南信陽知州未幾，謝去，一室蕭然惟孺慕其親。言之輒泣下哀不自勝。,GJTS-XXD,古今圖書集成·學行典,75
孝弟,家貧，委曲養母，且有四弟，引竭力撫之皆列青衿。母年八十四，弟俱成家，引以一人支持。府道廉其事，屢給匾獎勵。金子宜，迎春坊民。家貧，母病垂危，無以供藥餌，乃割股啖之，病即痊可。鄰右悉以事聞，式廬旌之。村居家貧，母疾難愈，割股以救。鄰右具報，本衛驗視獎賚。,GJTS-XXD,古今圖書集成·學行典,126
孝弟,方釗，家素貧窘，父早卒，母鄭氏撫育成立。釗傭工學織以供母，每日食果核輒袖歸。無何，母病噎，臥床三月，釗焚香籲天願以身代，遂割左股和藥以進。母甘之，病愈。當事旌表。,GJTS-XXD,古今圖書集成·學行典,81
孝弟,劉采，侍母克孝。母病思食山藥，采之於崖澗，遇虎，采泣曰：吾死何足惜，憾吾母危疾無救耳。虎遂前去。采獲山藥奉母，其疾尋愈。文煥然，安貧力學，母病篤，割股以療，遂愈。後仲子綸亦割股愈母。時人稱為世孝子家。,GJTS-XXD,古今圖書集成·學行典,100
孝弟,張友周，字以文，別號順川，事親備極色養，遇兄弟友愛。弟嘗與伯兄爭財致訟，友周捐己田數十畝以代兄償。鄉人有負金貧不能償者，友周悉焚其券。又置義塚收瘞枯骨及貧人之無葬地者。,GJTS-XXD,古今圖書集成·學行典,84
孝弟,叔祖母居孀無嗣，撫為子。淑備極孝養，如事所生。登鄉薦，六上春官不第。不以屢抑廢業，不以力學廢定省本。生父嘗病劇，禱於神請以身代。及易，哀極神傷，水漿不入口者三年。丙辰成進士歸，初不願仕，進曰：吾不忍以烏紗易萊綵也。大母生母強之，始赴選，得重慶司李，嘗視巴縣，篆釐剔夙弊，吏無舞文，糧無加耗，一切餘羨悉貯公帑。偶遘疾，知不起，潸然曰：白雲親舍，嗟何及矣。授書一聯，曰：倚柳已舒鵬舉志，報劉未展鳳冠思。書罷伏枕而逝。巴蜀父老曰：周使君純孝，垂歿不忘其親。咸為感泣，扶櫬者如趨市。,GJTS-XXD,古今圖書集成·學行典,237
孝弟,父泰任浙江長亭巡檢，妻何氏無子，娶杭州丁氏生成章。年四歲父卒於任，丁氏留其家，何氏攜成章扶櫬歸。成章長，為庠生，母何氏臨沒，以丁氏銀錢付之，且告之故。成章持喪服闋，遠遊尋母不獲而歸。後因州人李紹義任東陽典史，得知丁氏所在，復往求之，乃得母。人以為誠孝所感。知州葉文浩以聞吏部，侍郎唐龍上其事，授國子學錄，以旌其孝。,GJTS-XXD,古今圖書集成·學行典,157
孝弟,熊魁，早歲喪父，與兄裘同事母何氏，孝養備至。母嘗患危疾，魁刲胸為劑以進，母服之頓愈。年八十二而卒。魁廬於墓側，哀號三年，與裘寢侍靈几，朝夕哀奠，三年不入私室，鄉邦稱孝焉。,GJTS-XXD,古今圖書集成·學行典,85
孝弟,有族人以影堂基產獻之豪右，豪惑於圭臬，欲奪之，燦憤然曰：吾祖舊地，豈以勢宦所侵。率長子丕長訟於庭操梃鬥於市，誓以身殉豪。母年八十終。時燦年已艾，悲號不絕，嘔血而卒，殯於母墓之旁。范養淳，家貧，親老曲盡子職，旌表。王珩，王伏吉之子，邑庠生，事親克孝。一遇親疾，晝夜侍湯藥，涕泣叩禱無不誠敬。親沒，三年未見齒。龔大惠，母馮氏病沒，大惠哀毀骨立，想形刻木，行則擔之，坐則供之，一豆一羹肅容敬獻。事繼母以孝稱，愛弱弟，祖產多義讓。學臣兩舉優行。事二親不委諸弟。值亂，父年九十隨侍，未敢輕離。廖仲儒，性摰厚。家貧，竭力養親。母疾，割股療之。邑令旌其孝，月給粟以助母養。張顯相，貢生，素以孝聞。年六十，其母八十餘。一日偶命跪母寢，至天明方覺，乃令起。邑人傳之。陳宗纘，號惺台，幼失父，事母魏氏至孝。母卒，廬墓三年，無倦容。學使獎之。,GJTS-XXD,古今圖書集成·學行典,360
孝弟,郝世選，號雲野，邑諸生。性孝友，兄柳塘沒時，遺孤案。歲未周蓄，貲甚厚，盡付選選子二家貧。一絲一粟不私其子。案長，盡付之。案艱於嗣，令買妾者七，其望兄昌後如此。知縣聞之，延鄉飲賓。,GJTS-XXD,古今圖書集成·學行典,89
孝弟,髫年補弟子員，性孝友，事繼母孝，內外無間言。繼母生弟，繼權極其篤至共炊者，數十年。叔焌死，子早卒，遺孫幼孤，撫養卵翼以底成立學博士。以孝友舉優行。生四子，學惲學悌庠生，孫十餘人。,GJTS-XXD,古今圖書集成·學行典,89
孝弟,父病篤，湘籲天求以身代，父以愈。及父母相繼卒，湘哀毀踰禮，廬墓側六年，風雨不蔽，朝夕負土加封焉。有司旌其門。,GJTS-XXD,古今圖書集成·學行典,54
孝弟,劉應圻，號鳳岡，中嘉靖癸卯舉人，品端行潔，登科二十年窮約如寒士。事母至孝，事仲叔如父，雖甚暑必衣冠危坐，為鄉人解重辟之冤，一錢不受。雖勺水之微亦必審義而後飲。又筮仕舒城七月而卒，百姓哀之。,GJTS-XXD,古今圖書集成·學行典,94
孝弟,兄弟四人友愛天植，性不知書而大義昭然可述。三弟貧不能自立，皆均其利以相恤。俟其成立娶婦而後出分。諸弟皆感激。妻楊氏克贊夫志，略無纖微見於顏面。人服其有刑于之化。,GJTS-XXD,古今圖書集成·學行典,80
孝弟,父逢辰遘疾三年，侍藥衣不解帶。後以寇警，適母氏寄柩未葬，魁號泣廬側不去，直欲以身殉。邑侯謝署事郡丞尹具文申詳，當道屢匾旌獎。菽水承歡送終廬墓。鄉里推崇，邑令表其廬曰純孝，給與粟帛。,GJTS-XXD,古今圖書集成·學行典,90
孝弟,劉禹昌，生員。癸未二月內母氏鄒疾篤，焚香祝天割股和藥代篆州同表其門曰孝行克敦，獎語云焚香籲天誓以身代，母壽割股療疾匕勺。而起慈痾百行，首敦儒林端品。尋蒙部院薦舉，授陽朔知縣，歷任二年致仕回籍終。,GJTS-XXD,古今圖書集成·學行典,97
孝弟,崔國楚，業儒未就，性至孝友。父武病篤，割左股食之，立愈。母許氏病，復割右股。鄉里舉於官請旌，楚辭隱不出。後父壽九十一，母壽八十九終。,GJTS-XXD,古今圖書集成·學行典,66
孝弟,劉斗，嘉靖間廩生，事親至孝，終身如一日。葬父，營石槨用牛營，運石甚重難致，每運必向牛拜，牛亦感泣，其異如此。,GJTS-XXD,古今圖書集成·學行典,54
孝弟,從父官京師，父卒哀毀骨立，先達謂滅性非禮，乃強進粥，扶櫬還里遇風雨泥淖，號泣而行，濡足泥中，未嘗少避，至龍里遭安賊之變，賊擁至焚其柩，厚兩手抱棺抵賊，聲色哀厲，賊以戈擊之，死於柩側，黔中侯侍御，以其事聞。其父有疾，凡出入坐臥起居捧扶者四十年，及卒，哀毀骨立，事兄起雲，亦以友愛稱。,GJTS-XXD,古今圖書集成·學行典,140
孝弟,父久病，侍醫藥，寢不解帶者九年，後以貢為姚安訓導，俸祿所入與兄共之，周恤親里，各盡其義，所著有四禮註一卷。丁有虞，永平貢生，友恭誠孝事繼母，情禮備至，兩臺旌曰：孝行可風。後仕終知縣。父母繼歿，廬墓哀毀，採風使題聞旌宅。家貧負薪養親，一日，夫婦往田，其母目瞽攜幼孫，忽墜井中，夫婦歸家，寬慰其母，竟不悲慟，孝養有加。楊謫仙，寧之孫，事母盡孝，時稱楊氏二孝子，奏允旌表。,GJTS-XXD,古今圖書集成·學行典,183
孝弟,仕通海學，諭父死於賊，哀慟幾絕，事母至孝，飲食寒燠未嘗一日離母，疾輒籲天願以身代，當時有一門忠孝千載姓名之句，其子思平為郡甸縣主簿。傭工養母，母歿哀慕如狂，既殯猶晝夜號於路，如此數年，死而後已。性至孝，菽水承歡，敕賜天下孝子第一。為諸生性孝友，母歿廬墓三年，廬側有澗水盈涸不常，鈞居三年，澗水不涸，人以為孝感所致。,GJTS-XXD,古今圖書集成·學行典,157
孝弟,趙恩，郡廩生，長史德宏之子。克繼父志，喪葬俱如禮，亦廬墓三年，事繼母王氏，家貧竭力婉容。愉色，終始不懈，鄉人稱之巡按吳翰，表其宅里曰：世敦孝行。高伏才，為繼母營葬，萬松中成墳廬墓三年，吳直指應奇疏，聞建坊旌表。,GJTS-XXD,古今圖書集成·學行典,105
孝弟,周演，幼從父於任貢於京中，道遇賊，抱父號泣，賊斷其臂，死不忍去，感而釋之，父以景東訓導，歸年八十餘，演色養承懽，及卒，哀毀逾，禮部使監司各旌表，優恤有加。楊時芳，父病割股進，愈。巡按鄧給匾優獎。,GJTS-XXD,古今圖書集成·學行典,97
孝弟,彝陵州知州，天性孝友，辛丑公車聞父病，自京馳歸，侍湯藥衣不解帶者，累月守喪，哀毀骨立，不用浮屠，士論重之。庶母弟二人，春霖春霽，震友愛曲至，相繼卒，震哀悼廢寢食，霽妻辛氏守節，遺女一人，震憐恤倍己出，事庶母二人極敬謹，歿後，祭葬各有禮。葛芝，割股愈父，舉孝子。巡按給匾優獎。李魁芳，庠生，天性純孝，十一歲割股愈父，巡按給赤子真孝匾，後知府復給孝道，有終匾。陳此心，事親至孝，菽水承懽，親未食不敢食，親病憂形於色，病愈進食乃止，鄉里重之給匾優獎。馬麟，庠生，年十二，割股救父，其子秀齡亦割股救父，旌之曰：兩世黃香。,GJTS-XXD,古今圖書集成·學行典,256
孝弟,馮麗東，郡庠生，孝事二親，克盡子道，承顏順志，久而不衰，父病割股以進，病遂痊，母病亦如之，當事旌曰：股活雙親。,GJTS-XXD,古今圖書集成·學行典,55
孝弟,包世熙庠生，少孤天性純孝，居鄉，未嘗忤人，事母四十餘年，先意承志，母數遘危疾，兩次刲股以痊，採風者題表其門，後部給遙授訓導。,GJTS-XXD,古今圖書集成·學行典,62
孝弟,天性至孝，年十二為弟子員，母疾嘗糞割股，疾革穢流柩隙跪禱曰：穢觸地祇，吾母獲罪，吮咽之隨吮隨止，適在病中，吮訖昏甚，人皆謂中毒不救，孔夢中聞傳呼備布政轎，後登庚戌賢書，官至布政使。,GJTS-XXD,古今圖書集成·學行典,90
孝弟,鄢藍賊起，妙高負八十母，偕妻子奔逃，母疾篤，諭令置身墳內，姑置肉食聽自死子婦各宜逃去，妙高痛哭曰：何之。子母死一處耳，棄妻子復負歸賊至伏地，請代死賊感而全之，仍周以衣食。,GJTS-XXD,古今圖書集成·學行典,85
孝弟,性篤孝，父母疾篤，計無所出籲天，割左股作羹，以進父食之，翌日，謂均福曰：吾覺病少差。後三日，父夢神人告曰：汝子孝，念感通神明，延壽一紀，後果如其言，年八十四終。,GJTS-XXD,古今圖書集成·學行典,80
孝弟,少喪父，事母婁氏，每晨昏必詣寢所，跪問安否，母年八十瞽，通親侍起居，母疾，嘗糞焚香懇禱，願以身代。及終，苫居跣足泣血三年，酒肉不茹，哀慕終身焉。,GJTS-XXD,古今圖書集成·學行典,72
孝弟,俞承勳，保寧千戶所指揮，七歲失父，既娶不入，私閨設榻母旁，省視寒溫，竭力甘旨自啗粗糲，每追思父面，存想圖畫宛然，肖形若有神助，嚴祀堂中歲時，哀泣母八十四歲無疾，卒號慟淚盡，繼以血凡二十餘日，既葬，廬墓，甘露降樹，白鳩來巢，咸以為孝感累蒙旌異。,GJTS-XXD,古今圖書集成·學行典,121
孝弟,甫七歲妖賊，蔡百貫攻城，士民盡逃廕隨，八旬祖母依城中不去，賊至問故，答以祖母在不敢行，賊嘉其孝，遂不焚燬城中房屋，事聞建坊旌表。事母極孝，同遇賊捍母，被執遇害，詔旌表其門。賊鄢藍陷城，輅奔歸謂父母曰：賊至矣請死，以當之。遂縊於門賊哀之，父母得免於難。父簡病篤，上林祝於天斷一指和藥簡立愈，後復病，林割股以進，及卒哀毀幾絕者數次人，服其孝行云。李元扶，劍州庠生，流賊陷州入，宅執母徐氏欲殺之，元扶哀求全母，賊聽而殺元扶。,GJTS-XXD,古今圖書集成·學行典,209
孝弟,白眉，庠生，自幼育於祖母，晏長始識，其母晏病思魚，尋求無獲，忽遇魚者授之，倏不見晏，病果愈，父可縉曾被馬傷，割左臂以療之，生平孝謹里人頌之。,GJTS-XXD,古今圖書集成·學行典,70
孝弟,文可黼，布政作之，子父沒，事母陳夫人，最孝夫人七十，而瞽黼起居必侍飲食必親積三十年，母九十乃卒，既葬，廬墓三年，以明經任長泰令。,GJTS-XXD,古今圖書集成·學行典,64
孝弟,俞應祥，庠生家貧，積學母老值，兵亂扶母入山避亂，母病難行，應祥棄幼子女，獨負母入山，俄兵持刀至應祥，哀告以故兵釋之，越三日母死，應祥負土成墳，臥墳側不食死。陳伯剛，庠生，父母喪，廬墓六年，負土成墳，有白鵲來巢，鄉人以為孝感知州，唐恂上其事詔表其門。向上，母劉疾，割股愈之，有司旌表。,GJTS-XXD,古今圖書集成·學行典,141
孝弟,何積有，事親，至孝母朱氏病痢彌年，臥榻積有承汙摩蓆，日洗垢，衣往來溪邊石上踐洗，有痕邑人楊榮題其溪曰：孝子溪以表之。,GJTS-XXD,古今圖書集成·學行典,58
孝弟,張時中，父傑目盲，旦夕躬授匕箸，夜必焚香籲天三年，遇醫復明，及患腹脹常，同臥起尋愈。父常曰：吾無報汝，願汝子亦如是也。藍寇至負其父先逃累，遇賊哀求得免，為清平司訓。何剛，居親喪哀毀，廬墓三年不怠。王廷貴，母有疾，割股以進，父病，亦割股以進。徐表，割股以救父被旌。謝本常，事祖母至孝，及父母俱卒，本常廬墓三年，有烏栖麥秀之異。張鳳棲，字瑞儀，性孝友，父病篤，焚香告天，願以身代割股救之，親乃享壽二十餘年。,GJTS-XXD,古今圖書集成·學行典,201
孝弟,張應佩，臨潼醫生。父母相繼沒，廬墓六年。夜有盜呼曰：張孝子，君是好人，我有所贈。及旦視之，棉布一束。應佩白于官，不受。長安馮恭定為立傳。,GJTS-XXD,古今圖書集成·學行典,68
孝弟,母病，腴侍湯藥，凡母所欲無不經己手，早晚焚祝以祈身代。父官御史，既家居，闖賊破潼關而腴趣父逃。未幾，賊逮捕之而腴語其弟曰：今日之事吾任之。家門子任之。遂挺身受繫入長安，賊以大刑威之，三訊無屈詞而腴在獄父憐之，慰以書對曰：幸而出父之心也。不幸而不出兒之心也。惟求安於心而已。會山東兵起，賊驅以東行，抵平陽斂襟正幘，受刃而死。,GJTS-XXD,古今圖書集成·學行典,161
孝弟,母病，籲天願代。母沒，水漿不入口者三日。及葬，廬墓朝夕常哭奠三年，有白鵲馴擾見人不驚，飛蝗蔽野見墓不落。人以為孝感，詔旌其門。,GJTS-XXD,古今圖書集成·學行典,63
孝弟,幼知孝讓，五歲時祖笞其父，泣以代杖，父異之。比沒，負土，塚上所植菊花黃白同本。人謂孝感。撫按獎其門，以子貴封御史。,GJTS-XXD,古今圖書集成·學行典,57
孝弟,父疾，刲臂肉烹藥以進父，遂霍然病愈，後一年卒。振關水漿不入口者五日，廬於墓側三年，茅屋半閒不蔽風雨。母葬，三年不入內室。善事繼母，與生母同。父沒，廬墓。撫按各表其門。,GJTS-XXD,古今圖書集成·學行典,83
孝弟,單之，神木庠生。事父母以孝著。父以薊州道殂，之聞訃，斷葷酒，扶櫬所經悲號達旦，見者亦為感泣。事繼母王愈謹。王有疾，躬侍湯藥。及葬，喪祭無不盡禮。母卒，泣血。老父在堂，弟妹俱幼，思維必周。父病，禱神求代，嘗藥浣裙。父逝，撫弟知進。孝友之風益著。,GJTS-XXD,古今圖書集成·學行典,121
孝弟,賦性醇雅，持身正直，行誼素重於鄉評，孝聞無閒於內外。父母合葬，廬墓三年，披髮頂土赤足膝行填其墓塚，約五丈餘。,GJTS-XXD,古今圖書集成·學行典,54
孝弟,少補郡庠餼廩，歲有所得供于親以資奉養，不私畜。父母病，躬侍湯藥，永夜徬徨不安寢席，禱於廟願以身代。父遂愈，與母皆壽，終年皆八十。襄哀慟踰禮，廬墓三年，形容枯槁。州牧旌其孝，祀鄉賢。母沒，廬墓三年，築垣種樹以報恩。父早亡，事孀母無時刻怠。母病，延醫療治惶懼號哭，哀動鄰里。及卒，毀形槁色，廬墓三年，時以孝聞。,GJTS-XXD,古今圖書集成·學行典,153
孝弟,父染疾，籲天祈以身代。父沒，數日不食，哀毀不絕。遠邇以孝子稱之，未幾，豸亦卒。郡守岳少方匾其門曰孝子曹邦豸。雍蘭，狄道郡諸生。母瘡，咂之。母卒廬墓三年。,GJTS-XXD,古今圖書集成·學行典,76
孝弟,母秦蚤卒，奉繼母衛及閻尤甚。後相繼卒，殯葬時哀毀踰禮。人有勸與其弟析產者，惠正色絕之。弟尋夭，撫愛遺孤甚，至後皆成立。,GJTS-XXD,古今圖書集成·學行典,59
孝弟,事繼母韓稱孝。韓性嚴急，屢被譴責，愈加敬謹。韓化而慈焉。迄長，父命與兄異爨，力辭不能乃以田園讓兄而自取敝廬。鄉人最重之。,GJTS-XXD,古今圖書集成·學行典,60
孝弟,事父與繼母以孝聞，人無閒言。兩弟皆繼母子，克盡兄道。歲荒，鬻其身以養，父繼母兩弟賴以存活。里人重之。後從其父貿易於河南朱僊鎮。父得異病，醫生以藥投之，需肉羹。時暮夜急不能得，立遂割己股烹之，調藥以進。其父不移時而病立愈。單經德，貢任教授。父抱病，號泣籲天以身代。善事繼母。士類以閔損稱之。父歿，飲水飯糲至終喪。母素事績紝，淵恐其勞，常匿紡具慰止。迨母終，持喪哀苦，每晨必爇香泣拜墓下。吳仕夏，庠生。性至孝，父病篤，親煮湯藥嘗糞甘苦。母死，陪父同寢，齋戒三年。人皆稱之。父瘡，延醫罄家資，親為吮舐，終日號呼。人以為孝子。,GJTS-XXD,古今圖書集成·學行典,259
孝弟,張淮，父病危，割左股和藥以進，病遂愈。母疾，苦齋沐拜斗以祈母壽，後通於醫。值官兵勦寇，人多疫，施藥濟活者甚眾。孝義兼全。及有疾，跪勸湯藥，賑囚祈安。父歿，撫幼弟不私財產。鄉閭重之，當道屢旌異焉。,GJTS-XXD,古今圖書集成·學行典,97
孝弟,自幼背母，有孝父名。比為諸生，凡館穀廩餼所入悉付之父，未嘗自私。後登庚戌進士，官大名令，備極奉養。親食而後食，親衣而後衣。父歿於任，鰲扶櫬歸，計程三千里。每過關津險阻，鰲悲泣號呼兒在此，父無恐也。抵家設位日夜慟哭，感動親友。營葬後廬墓，朝暮奠祭，號泣如嬰孺，誠出於天性，於今罕有。其後歷官布政。在家時食必先祭，衣必先焚，在任亦然。年七十三孝慕靡怠。,GJTS-XXD,古今圖書集成·學行典,174
孝弟,侯政，平涼監生，母疾危，晝夜禱天請以身代，割股和藥以進，母疾愈。後任濟陽知縣，聞母喪，悲號不食而卒。,GJTS-XXD,古今圖書集成·學行典,50
孝弟,病故，寄柩梵舍，用官貧不能攜歸。進禮甫三歲。及長，痛父骨在外，貸貲至永平，刺血辨認，歷年餘負之以歸。楊禮，同州庠生，善事親，視寢膳極敬謹。歿，持喪以禮，時白鶴棲樹。人以為孝感。親歿，廬墓三年，有鵠兔來棲之異。,GJTS-XXD,古今圖書集成·學行典,104
孝弟,母病多嚏，景奎日夜侍側，躬為拭之又慮手拭傷母，嘗舌舐之。及母死，廬墓負土築墳，泉水湧出。有司舉鄉飲，不赴。九十餘卒。,GJTS-XXD,古今圖書集成·學行典,58
孝弟,年十三以書經魁鄉校。時陝西置魯齋書院，奏恕領教事，後為學士，以老疾辭。母卒，事死如事所生，居喪哀毀踰禮致目失明。自京師還家居十三年，縉紳望之若景星麟鳳。卒諡文貞，所著有《矩庵集》。陳秉德，孝事父母，遠涉南京搬取祖骨。邑令申奏旌其閭。強恕，性至孝，母李氏歿，廬墓，哀毀骨立。服將闋，祖母石氏歿，又廬墓三年。邑令匾其門曰純孝礪俗。馮三定，性至孝，善事祖母及母。歿，廬墓三年，哀泣不忘。邑令申給冠帶，旌之曰節孝之門。蚤失母，父相繼四娶，鳳至皆事之如母。父故，負土為墳，廬墓左終喪。,GJTS-XXD,古今圖書集成·學行典,237
孝弟,吳中秀，字端所，因父善病，研究醫學遂精岐黃術。少有至性，侍母疾衣不解帶累月，躬自浣濯。其兄常從索十金，中秀檢囊中數十金盡與之。其子女六人悉為之婚嫁。有姊年八十，中秀亦篤老矣，猶謹視起居。故世，多其孝友。生平好聚書，書有萬卷，搆天香閣藏之。董文敏陳徵君時過從焉，年八十餘殉難。子懋謙承先志隱居著書，有《苧菴詩集》若干卷。行世，崇祀鄉賢。,GJTS-XXD,古今圖書集成·學行典,167
孝弟,蔡邕臣前到官博問掾史孝行卓異者，臣門下掾申屠敻稱孝子。平丘程未年十四歲，時祖父叔病沒，未抱伏叔尸，號泣悲哀，口乾氣少喘息。纔屬舅偃哀其羸劣，嚼棗肉以哺之，未見食，唏噓不能吞咽，麥飯寒水閒用之。舅偃誘勸，哽咽益甚，是後精美異味遂不過口，常在柩旁耳聞叔名，目應以淚。前太守文穆召署孝義童，云以叔未葬不能至府舍。臣輒核間掾史邑子殷盛宿彥等辭，驗皆合，臣即召來見。未年十四歲，顏色瘦小，應對甚詳，臣問樂為吏否，垂泣求去，白歸喪所。臣為設食，但用麥飯寒水，不食肥膩。舅本以田作為事家，無典學者，其至行發於自然，非耳目聞見所倣效也。雖成人之年，知禮識義之士，恐不能及。伏唯陛下體因心之德，當中興之運。躬秉萬幾，建用皇極，神紀騁于無方，淑暢洽于群生，故醇行感時而生美義，因政以出清風，奮揚休徵誕漫太平之萌。昭驗已著。臣誠伏見幸甚，臣聞魯侯能孝命於夷官，張仲孝友，侯在左右周宣之，興實始於此。且烏以反哺託體太陽，羔以跪乳為贄國卿。禽鳥之微猶以孝寵，況未稟純粹之精爽，立百行之根源，其人隱瘁而德曜彌光，其族益章。臣不勝願會使未美昭顯本朝，謹陳狀，臣邕頓首。,GJTS-XXD,古今圖書集成·學行典,469
孝弟,傅元以文王之道事其親者，其潁昌何侯乎，其荀侯乎。古稱曾、閔，今日荀、何。內盡其心以事其親，外崇禮讓以接天下。孝子，百世之宗；仁人，天下之命。有能行孝之道，君子之儀表也。詩云：高山仰止，景行行止。令德不遵二夫子之景行者，非樂中正之道也。,GJTS-XXD,古今圖書集成·學行典,117
孝弟,前人孔子魯人也，入則事父兄出則事公卿，喪事不敢不勉，故稱曰：孝乎惟孝友，于兄弟是亦為政也。君賜腥必熟而薦之，雖蔬食而齊祭如在，鄉人儺朝服立於阼階孝之至也，至德要道莫大於孝，是以曾參受而書之，游夏之徒常咨稟焉，許止不嘗藥書以殺父，宰我暫言減喪責以不仁，言合訓典行合世範，德義可尊作事可法，遺文不朽揚名千載。孟莊子魯人也，孔子稱其孝，其他可能也。其不改父之臣與父之政是難能也，夫孝子之事親也，事亡如事存，故當不義則爭之，存所不爭，則亡亦不敢改父之道，猶謂之孝。況終身乎。潁考叔鄭人也，莊公以叔段之故，與母誓曰：不及黃泉無相見也。既而悔之，考叔為封人聞之有獻於公，公賜之食而舍肉，公問之對曰：小人有母未嘗君之羹，請以遺之。公曰汝有母遺繄，我獨無考叔。曰：何謂也。公語之故且告之悔，考叔曰：若掘地及泉，隧而相見其誰。曰：不然公從之。遂為母子如初，君子曰：潁考叔純孝也，愛其母而施及莊公，詩云孝子不匱永錫爾類，其是之謂乎。贊曰：仁惟本悌聖亦基孝，恂恂尼父固天攸造二子，承親式禮遵誥永錫純懿無改遺操。,GJTS-XXD,古今圖書集成·學行典,444
孝弟,夫仁義者，合君親之至理，實忠孝之所資。雖義發因心，情非外感，然企及之旨，聖哲詒言。至于風漓化薄，禮違道喪，忠不樹國，孝亦愆家，而一世之民，權利相引；仕以勢招，榮非行立，乏翱翔之感，棄舍生之分；霜露未改，大痛已忘於心，名節不變，戎車遽為其首。斯並軌訓之理未弘，汲引之塗多闕。若夫情發於天，行成乎己，捐軀舍命，濟主安親，雖乖理闇主，匪由勸賞，而宰世之人，曾微誘激。乃至事隱閭閻，無聞視聽，故可以昭被圖篆，百不一焉。今采綴湮落，以備闕文云爾。,GJTS-XXD,古今圖書集成·學行典,218
孝弟,梁武帝想緣情生，情緣想起物類相感，故其然也。每讀孝子傳，未嘗不終軸輟書，悲恨拊心嗚咽，年未髫齔內失所恃，餘喘竮嬭媼相長，齒過弱冠外失所怙，限職荊蠻致闕，晨昏江途遼敻家無指信，髣行路先君體有不安，晝則輟食夜則廢寢，方寸煩亂容身無所，便投刺解職以遵歸路，於時齊隋郡王子隆鎮撫陝西，頻煩信命令停一夕，明當早出江津送別，心慮迫切不獲承命，止得小船望星就路夜冒風浪，不遑寧處途，次定陵船又損壞，于時門賓周仲連為鵲頭戍主，借得一舸奔波兼行屢經危險，僅而獲濟及至戾止已無逮，及五內屠裂肝心破碎，便欲歸身山下，畢志墳陵，長兄哀愍未說，獨行續有北問狡敵寇邊，朝廷以先君遺愛結民，咸思在昔故舊部曲猶有數千武慶宗將領留防，彼鎮時便有旨使扞壽春王事靡盬，辭不獲免。,GJTS-XXD,古今圖書集成·學行典,320
孝弟,於懷抱但罔極而纏心，蒹葭蒼蒼白露為霜，涼氣入衣凄風動裳，心無迫而自切情不觸而獨傷，若乃寒冰已結，寒條已拆，林飛黃落山，積白雪旅鴈鳴而哀，哀朔風鼓而颲颲，目觸事而破碎心隨感而斷絕，無一息而緩念與四時而長切年揮，忽而莫反時瞬睒其如電，想慈顏之在昔哀不可，而重見痛生育之靡，答顧報復而無片悲與恨，其俱興涕雜血，其如霰燕青春而差池鴻素秋而翱翔，去來候於節，物飛鳴應於陰陽，何在我而不爾與二氣而乖張，常茹酷而輪迴，歷日夜而不忘，既視丹而成綠，亦見白而為黃，擾性情以翻覆汨神慮，而迷荒想鳴鶴而魂斷，聽孤雛而心死慟終天而無怙號，畢世而靡恃觀休屠之日磾，豈教義之所及見甘泉之畫像，每下拜而垂泣，忽心動而不安，遽入侍于帝室，值何羅之作難，乃捨之以投瑟超王臣之稱首冠，誠勇而無匹士行己之，多方見石他之有權身，雖死而名揚，乃忠孝而兩全。,GJTS-XXD,古今圖書集成·學行典,357
孝弟,元帝夫天經地義聖人不加，原始要終莫踰孝道，能使甘泉自滔，鄰火不焚，地出黃金，天降神女，感通之至良有可稱。同前天子之孝曰，聖與仁重瞳表德參，漏通神皇矣，高祖連鑣舜禹天經地義，重規沓矩，道踰七十聲超三五。同前生之育之長之畜之，顧我復我答施，何時欲報之德，不可方思涓塵之孝，河海之慈，廢書歎息泣下漣洏。,GJTS-XXD,古今圖書集成·學行典,148
孝弟,張祐、姚熾、張師德、馮巨源、杜山藏，河西郭文政，伊闕任仲濟、源榮璧，汴州張士岩，陳留家師諒、董允恭，尉氏楊思貞，中牟潘良瑗暨子季通，陽武時惠珣，封丘楊嵩，許田李頤道，胙城蔡洪、石善雄暨孫彥威，朗山胡君才，徐州皇甫恆，彭城尹務榮，荊州劉寶，長壽史摶，益州焦懷肅、郭景華，郪縣曹少微，涪城趙煙，資陽趙光寓、黃，梓潼馬冬王、秦舉、王興嗣，依政樊漪，巴西韋士宗、文博熒暨子詮，南鄭李貞吉，巢縣張進昭，萬載廖洪，南陵蘇仲方，鄱陽張讚，樂平謝惟勤、沈普、姜崌，上饒鮑嘉福、虞鎔真，句容張常洧，弋陽張球、李營暨子凝孫楚，貴溪黃舟，建昌熊士瞻，臨江袁鳴，縣謝俊，餘杭何公弁、章成緬、方宗，建德何起門，桐廬祝希進，諸暨張萬和，蕭山李渭、許伯會、戴恭、俞僅，信安徐知新、徐惠諲，東陽應先、唐君祐，睦州許利川，建陽劉常，邵武黃亙、張巨籛、吳海，泉山黃嘉猷，永泰王奭，皆事親居喪著至行者。,GJTS-XXD,古今圖書集成·學行典,382
孝弟,權德輿右件人名儒史官之家，積成教義至性誠，孝感動人。倫母患風狂心緒乖亂，無辜搒箠常至僵仆，或凍于積雪之下，或曝于赫日之中，腐爛皸瘃略無完體，見其楚毒方上飲食，敦儒蘇而復起，常懼人知承順恬，然不覺疾痛，因心之道貫于神明，欲蓋彌彰，事久方著蒸蒸不匱十有六年，貞元二十年留守韋夏，卿具狀奏聞，奉其年八月二十九日，敕宣付史館旌表門閭，臣至洛都具詳事實聞，諸族類布在風謠，今又十年不改，其養饑寒所迫，衣食闕然，晨昏所奉朝不繼夕，伏以干祿筮仕資廕多門至行絕人，尢可嘉獎伏望天恩，特授一解褐京官，使分祿就養，則私計可給寸祿為榮，庶厚時風以弘孝理伏乞聖慈，允臣所奏謹錄奏聞伏候敕旨。,GJTS-XXD,古今圖書集成·學行典,283
孝弟,楊萬里權知吉州軍州事，臣澬言：伏奉淳熙某年月日制書，其一條曰：有孝行節義著鄉閭者，令長吏以聞，當議旌錄。今安福縣以狀白稱奉，議郎知袁州分宜謝諤，及貢士李燧等一千三百五十三人，合辭言曰：伏見貢士劉承弼。孝友，天性，文行粹美，事親以至孝聞。居母喪，哀毀柴立。父病，既死。弼籲天，絕願以身代蹶。然而，蘇又三十年乃終里人異焉。叔父廷珪，廷直策第太常，奉不自給承弼。每絕甘分少，以助之。同產弟彥弼既為廷珪後，承弼復分，以己田承弼，受業於雩都知縣劉安世。既沒，率同學制師服。安福縣令王棣丞劉榖死官下，臥在地承弼為棺殮丞尤窮空至鬻幼女，承弼聞之即更其直。鞠於家及嫁後己，女先丞女故相劉沆遠孫，有女貧不能歸，承弼亦任之。嘗屬年饑道饉，相望公私,GJTS-XXD,古今圖書集成·學行典,313
孝弟,赤立。承弼曰：勸分極難，請從我始。率子弟，倒廩賑之。不受一錢。富者於是翕然化之，無復遏糴活者無數承弼，所殫洽江之西湖之南士子輳集執經問學，戶外履滿。才雋士，小大有就。承弼為文有古作者風。值寶文閣王佐知吉州，喜士。承弼贄詩文謁之，佐遣吏招之，則去已遠矣。佐太息曰：劉承弼不惟能文亦復自重，真此邦第一人。宣教郎劉清之嘗薦江西名士數人，於轉運判官劉焞，以承弼為首。承弼應里選，嘗稱舉於禮部報聞。其人孝行節義，宜在旌錄。誠如制書，昧死以聞事下禮部。禮部尚書臣雄言，劉承弼宜旌表門閭。制曰：可，仍命長吏，致禮。三年九月乙巳下尚書省，尚書省下禮部，禮部下吉州，吉州下安福縣，於所居之前立綽楔門，大之以臺。臺十二尺，飾以丹堊藝，以嘉木云。,GJTS-XXD,古今圖書集成·學行典,312
孝弟,或至刲宰羊豕酣醟杯觴當悲而樂，尤為非禮。至於貧窶之家委之火化，積習歲久視以為常，曾不思古者，背叛惡逆之人，乃有焚骨揚灰之戮。今親肉未寒，為人子者何忍付之。烈焰，使為灰燼乎。言之猶可痛心。況復忍為其事自今，而後富者則願其削。世俗不正，之禮省虛華無益之費。審欲為親祈福，豈若捐金穀以濟饑貧有，若施藥施棺，無非美事。儻能行此福報自臻，何必索之渺茫妄希因果。貧者則願其勿以火化，為便。苟稍可趁辦何惜辦尋丈之地以葬其親，必不得已即仰陳乞於官地安厝。但深掘坑坎築土實封亦勝於焚屍之慘。《經》曰：孝悌之道通於神明。天下萬善，孝為之本。若能勤行孝道，非惟鄉人重之，官司敬之，天地鬼神亦將佑之。如其悖逆不孝，非惟鄉人賤之，官司治之，天地鬼神亦將殛之。此州素稱佛國，好善者多。今請鄉黨鄰里之閒，更相勸勉。其有不識文義者，老成賢德之士當與解說。使之通曉，庶幾人人興起，家家慕傚，漸還淳古之俗。顧不美歟。,GJTS-XXD,古今圖書集成·學行典,390
孝弟,奕奕相望蓋風化之。原莫尚于此者。書曰：表厥宅里植之風聲，其斯之謂歟。恭惟聖明初政，他未遑及。獨推本先皇遺志，隆恩茂澤，首及于匹士之微。至憫其賦，輸之廑優，而惜之俾。無車牛任輦之役，豈非不世之榮遇也哉。雖然周氏之所以獲褒于朝者，以其異也。而在周君之心,GJTS-XXD,古今圖書集成·學行典,124
孝弟,前人某熟思以為切，于皇子之躬行者，一曰：盡孝敬昔文王為世子也。朝于王季日，三雞初鳴，至寢門外。問內侍之御者，曰：今日安否，何如。內侍曰：安。世子乃喜。日中，又至，亦如之。及暮，又至，亦如之。夫其心乎愛親無斯須，敢離是不當以禮。文觀也，是當于禮文之外，思其所謂翼翼小心，不敢怠遑者，則得之矣。愚不知皇子所以躬行乎。此者能如世子之翼翼否乎。朔朢常儀，尚多闕，疏晨昏至情，未必孚洽。一月之內，侍君親者凡幾一歲之內，侍君親者凡幾若此者。皇子兢兢自省之日也。子曰：為人子者，止于孝。又曰：所求于子，以事父。未能也，道本非難行，反而求之是誠。在我，惟皇子玩誠身，悅親之旨，謹先意承志之思，念茲在茲無有閒斷。則庶幾可以言孝敬矣。,GJTS-XXD,古今圖書集成·學行典,307
孝弟,謝枋得張仁叔葬本生母于邵武縣，和平里之鶴巢原墓去。故廬百步，有田四十畝，歲收禾三百秤。有蔬圃竹林，悉施以養蓮社，報德堂，佛者命周覺先主之擇其徒一人守塚匾。其廬曰：寧庵。合考妣二親，而祠春秋。薦蘋蘩寒食灑麥飯，悉于田園，收之守塚人。執祀事如法。請張氏子孫主祭，其為寧親謀亦遠矣。仁叔垂涕洟，而告某曰：子知寧庵之義乎。予幼失怙恃，本生母義父收張氏孤，教育之，使成人。本生母、義父捐世，予無以酬恩。此庵之所以志予無涯之戚也。予幼誦蓼莪詩，未知其情之真惻。今知之矣。予之生親之所以勞瘁也，予為赤子，飲乳于親之懷者三年。乳皆，親之血也。乳之盈涸，由飲食之豐。約勞苦不可言予。為孩提,GJTS-XXD,古今圖書集成·學行典,285
孝弟,親喜吾有兒矣。拊之，則察其肥瘠而欣憂蓄之，則候其饑飽，而飲食。予能行可以，免其提攜矣。長之，則惟恐其體氣之不壯。育之，惟恐其懷性之不敏。親行而予不隨顧之如。有遺吾行，而親不隨復之。如有失其出也，腹我而語之曰：吾行矣，汝在家，毋登高而臨深也其入也。腹我而語之，曰：吾歸矣，汝在家必無人念其饑飽寒燠也。予漸長，知學親心可以少寬矣。憂其壯，而未有室也。既有室慮，其子孫未能眾多也。詩以妻子好合，兄弟翕和，而後父母之心順誠哉。言乎予為貧衣食奔走，親忍留之膝下。離家則戒之謹慎，久客則願其速歸，夢想其勞逸，卜占其遠邇。倚門閭而望聽鳥鵲而喜精神，常役役肝膽常懸懸也。自予有生以來,GJTS-XXD,古今圖書集成·學行典,283
孝弟,其散財周急者，則有河南高顏和，台州程遠大，潭州湯居恭、李孔英，建康湯大有，吉州劉如翁、嚴用父，高唐孟恭，松江管仲德、章夢賢、夏椿，江陵陳一寧，中興傅文鼎，永州唐必榮，濟南李恭，寧夏何惠月。天子皆嘗表其門閭，或復其家。故援《唐史》之例，具列姓名于篇端。擇其事跡尤彰著者，復別為之傳云。,GJTS-XXD,古今圖書集成·學行典,141
孝弟,旦暮哭泣，哀毀骨立。葬縣郭西北，廬墓所常自作甃墓，磚胼胝塗足日成五甓。籍以任號泣進之已。拜而退，以是為常也。邑人往觀者，日以百數無不隕涕。如是，歷四年，而塚乃成高三丈墓，成而道。予嘗讀斯誌，嘆其能為人所難。但恨不一登其塚，後除廣西，僉憲道，經湘潭。過而求之,GJTS-XXD,古今圖書集成·學行典,128
孝弟,為難然非所以為，訓也何者。其事雖炫於一時，而不可以垂之後世，則其所表著者一庸人之所難，而未可矜於有道者之門。故耳惟夫植，綱常立人道，仰視前修俯俟。百世而不媿，始可與重名，教風後人矣。然吾聞之道，始於家而先於親，行成於仁而始於孝親。能事在我，而無難故。曰：堯舜之道，孝弟而已矣。我國家以綱常為治，而以孝先天下故。百司庶府之所以承德宣化，以彰治理於一時者，實於此。尤加意焉。余始官泰興，詢鄉之懿德美行。故老曰：忠信不擇地而生。敝邑雖僻處江濱，然惟忠惟孝後先媲美。若今希董之祀夫。既有表而彰之者矣。在昔有宋曰顧孝子者，名昕世，為永豐鎮人。早依母氏，篤天性之愛，晨昏定省必以禮終。母氏之身五十，年不易。初，母疾，不茹葷者十年。母老目不能視孝子,GJTS-XXD,古今圖書集成·學行典,317
孝弟,爰來居襄。怦性惇，至恪于敬養母卒。銜戚踰禮貞觀年中，特蒙旌表。時年十三，結廬墓側，志將終焉。厥父嗣宗，嘗處於外，迺嚴葺堂宇，奉以歸殫力農畝，就養彌篤及疾。怦巾裳不解，既沒廬墓，以棲畚土成墳。蓬首單衣，哀毀柴立。天降禎異紫芝產塋州將楊弘奏，乞表其門。朝廷嘉之。詔曰：怦事親盡禮,GJTS-XXD,古今圖書集成·學行典,137
孝弟,高明惠山寺之東，偏當泉水之上，有三賢祠。按志書：今祠址，華孝子所居宅也。初，祠久廢吳人王彬始復倡建。既成，則以三賢事刻諸石。且曰：初址實孝子故居。孝子之事不以沒，而不著復礱。其碑陰以記其事，章善也。按《齊史》孝子名寶，晉義熙末，始八歲。父豪戍長安，且行，謂曰：我還為汝冠。後長安陷，父沒。寶奉命至七十，不婚冠。或問之，不忍答。輒號慟彌。日建元三年，詔表其門。閭前史載孝子事，若此。蓋自西晉以來，尚元虛賤名，檢教弛法,GJTS-XXD,古今圖書集成·學行典,207
孝弟,孝友而來告曰：此先君之志，我則行之。請有以示後人，使世守無怠。古禮之廢也久矣，葬之弊為尤甚。古之葬者萬民，各以其族區分，而序列之。惟有罪者，則不入兆域。至周之季，雖稍變弛。然族葬之禮未變也。昔嘗觀乎洙泗之閒，拜先聖人之墓。見伯魚子思之冢，昭穆序葬而子孫咸祔其側。至今二千年，而未已。猶有先王之遺意，焉今之人儒衣冠。而誦六藝者，皆以學孔子，自命至於葬其親,GJTS-XXD,古今圖書集成·學行典,176
孝弟,薛瑄昔狄梁公登太行，顧瞻河陽白雲飛繞，親舍凝立者久之。後世思親有以望雲自名者，遂以為故事。蓋慕梁公之風而興起焉。余以為人子愛親之心，蓋出於天性之真，而不能自已。其或至於揆違膝下，為時久遠則其思之之切。蓋有隨時，感發而不可抑遏者，又豈必登高山望白雲之繞，親舍然後可以動其念哉。然則梁公白雲之思，特其一時之興，前此無時，而不致其思者，固可見矣。是則後之君子求梁公思親之實可也，慕梁公思親之名不可也。余友鄭君元吉為其友，霍志剛氏求望雲思親序。於余造余廬，而請者四五。至而不厭余竊念，素與志剛不相識。其思親之慕名與實，皆不可知。獨所謂愛親之心，出於天性之真，而不能自已，人皆有是。非特志剛有，是也志剛家山東，二親皆安好無恙。而志剛遊太學者，有年。親舍邈在海岱之閒，音容久曠定省。久疏則所以思之之切。固宜隨時感發，初不待於望白雲之飛揚，而後動其念也。而猶以是自名何耶。豈慕梁公之風而求其實耶。志剛其加勖哉，他日著忠節建事，功而可垂之後世者。未必不自於望雲思親之實。心推之也，是為序。,GJTS-XXD,古今圖書集成·學行典,436
孝弟,商輅廷玉起家，進士歷。禮部、戶部主事郎中遷湖廣右參議陞右參政，父彥貞累贈。奉政大夫戶部郎中，母原氏，繼母段氏累贈宜人廷。玉念原氏，沒時方在童稚。既弗能服，勞左右而彥。貞甫沒，方筮仕春，官又弗獲。躬侍湯藥已而，位寖顯祿寖厚。而二親久棄，段亦繼逝，得一食必思以食吾親。而親弗吾嘗，吾之食蓋有不下於咽者矣。得一衣必思以衣吾親，而親弗吾服，吾之衣蓋有不安於體者矣。出必告反，必面禮也，而吾親弗存，禮無所施，思能已於情乎。昏必定晨，必省孝也，而吾親弗在，孝無所寓思能已於懷乎。以至感時而思遇事，而思觸物，而思轉展反覆，無乎不思此。廷玉孝思堂之所由名也。嗚呼，子之於親，猶水之於源，木之於本。無源則無水，無本則無木，無親則無吾身。親而弗思，豈人情乎。廷玉當居官食祿之時，而思親一念存於朝夕，貫於始終，通於神明。是宜名位日進，於崇高功業日躋，於遠大此古人忠臣必求，於孝子事君必先於事親。良有以夫，自是由一家而一鄉，由一鄉而一國，人皆興其孝親之心，盡其為子之道，則風俗益美，治道益隆，未必不自廷玉孝思，有以啟之也。,GJTS-XXD,古今圖書集成·學行典,449
孝弟,，見朱公壽昌，七歲而其母被出。父沒棄官，求母於同州。母子相失五十餘年，復迎歸養。事誠古今希，覯輒慨然，想慕其為人。歲戊午，奉命蒞天長，知公為長之秦蘭里，同人鄉人也。祠墓在焉，因獲拜公祠宇。登公隴墓，若公篤孝苦衷，數百年後恍其如覿。低徊者久之。屢詢公後裔，則杳無人其墓與。田且或見侵於彊，有力者余惻然曰,GJTS-XXD,古今圖書集成·學行典,150
孝弟,其樹指九原以與歸望。松楸而墮涕，而況其為鄉之先達乎。又鄉先達之，以孝著聞者乎。佛氏生於天竺，去中國數萬餘里。一遇招提梵剎，尚自捐其金粟，布施莊嚴。若則生長公之故里，服習公之遺教，不克尸。祝公效法公，而反侵公之田，以自利其若秉彝好德。何且若亦思為子與孫計乎。為子孫計首，宜教之以孝侵某孝子之祠墓，是先以不孝令也。況若亦詎，能保為千秋萬歲有乎。今而後宜共奉公為師模，其墓與田亦願永永愛護之。若不見昔之侵漁，此者其在今日竟何如也。爾鄉沐公之澤最深，孝弟自其本性。余自蒞茲以來，嘗諭民息訟。則訟息力本，則本力禁民不為奸。則姦，亦止是非不可化。誨者故諄諄教之，孝弟若其不悛，則有朝廷之三尺在。,GJTS-XXD,古今圖書集成·學行典,291
孝弟,劉訒吾鄢望族，筠溪鄭得中氏，成化閒輸粟拜官。嘉靖戊子，詔賜肉帛。今年陬月，丙午春岡，劉子會澹亭陳子，於其第慶履端也。時則龐眉皓髮，深衣幅巾，踰閾迓賓，舍筇答禮。澹亭曰：矍鑠哉。春岡嘆而問之。筠溪曰：予生五百三十五甲子矣。澹亭曰：美哉。壽盍賀諸。既而，筠溪之諸孫，標，植出且拜。曰：蓂生七莢，祖適逢初。度卿大夫二公，不鄙不類而辱惠。顧於茨陋，尚齒高誼再見於今，曷敢辭已。乃有少年，清揚再拜於亭下者。筠溪曰：曾孫有道也。立四子下更迭進。觴豆酒三行，又有總角童來，筠溪引而前曰：元孫重也。命之拜，拜畢倚膝立。筠溪色甚豫，分以飴春岡。澹亭相視而奇之。起酌為壽，春岡歌曰：二氣斡運兮，序屬青陽人之。令德兮既壽，且康芝。蘭茂兮玉樹，長藹庭下。兮孫枝芳，天錫純嘏。兮允無疆。澹亭從而和之。曰：三陽開泰兮，氣淑和仁者壽。兮耋已過，五福備兮。曾元多動四筵，兮聲猗那歌已。筠溪避席謝在坐。友張子時錐，陳子溱起立告訒曰,GJTS-XXD,古今圖書集成·學行典,398
孝弟,時季照予初，為崇仁有衰裳菅，菲其容戚然，而趨於道者詢之。乃邑庠生，饒安兄彝也。聞其讀，《古書志》古道居喪循禮制竊嘉之久。而邑儒吳文通，持廬墓圖詩，卷丐文為敘。且言其兄弟篤孝敦行，為邑人所敬服。父有疾蚤，暮侍湯藥，衣不解帶，寢不安。席者數月，及沒哀毀，躄踊不能已。既葬，廬墓側凡三年。鄉人勸賞形，諸圖詠予，作而嘆曰：孝哉，子也。夫孝百行之本，諸福之徵也。通神明格天地，惟至孝者能之。而廬墓以伸永思之意，所以盡此孝也。晉王裒在墓所，攀柏悲號而樹為之枯。此豈可以彊致邪。凡人莫不仰父母，以有生也。自襁褓以至髫齔，至冠而有室撫，摩教育之恩，同夫罔極。所貴乎為人子者，養能致其樂，喪能致其哀，以報親恩於萬一。若饒氏兄弟者，其亦足以風世教與。且旌淑彰善，敦化以成俗令。職也故喜，而為之序。,GJTS-XXD,古今圖書集成·學行典,338
孝弟,又有不可企而望者。思明亦嘗聞之乎。予令崇仁，茲八稔凡士之臧否民之淑慝，詣之。淳漓概知之，而于孝義節行者，尤加獎勵即思明之名。堂不亦重可嘉耶。且聞其嘗從，乾沒以資，祿養未嘗，私蓄而先疇，悉推讓，季弟母子兄弟。庭無閒言，可謂家之肥矣。官南陬將再考雖，未詳其志之。取舍政之設施，目其容耳。其言論以覘其趨向,GJTS-XXD,古今圖書集成·學行典,149
孝弟,其來遠矣。北魏時，大府卿播與弟，侍中椿尚書令。津篤友于之義子，姓同居庭無閒。言：今吾兄吾弟俱物，故其遺孤可使無依乎。於是誓不分財，異居。撫諸姪教以禮義，撫諸女姪擇婿嫁之。而兄嫂謝弟婦，郭得安居守志。無艱難營辦之憂，一門之內翕然而和。而又肅然有禮。所以人稱思立之孝友,GJTS-XXD,古今圖書集成·學行典,132
孝弟,陳宗舜李孝子墓在儒學之西偏，知州費震題其墓石，曰：隋李孝子之墓。至山西李恆甫來尹茲邑，復構亭於墓前，立碑亭上。進士陳宗舜為之記曰：吉水忠節名天下。而李氏子獨以孝稱，夫能使是邦之人，自隋至今稱為孝子。無異詞，又能使邦之賢大夫前後表章，而出一轍，必非偶然。而得者蓋嘗，求其故矣。李氏子，大業中人。幼喪母，易其孝於父。每出踰里，輒返曰：吾可暫離父膝下乎。父病十旬，衣不解帶。既沒，未葬比鄰。失火，火驟至伏棺。慟哭而死。去今千二百餘年。載縣志猶有可徵墓，在宮牆之側得聖人為之依。歸其孝義，不傳于時，書名字不聞于後世。幸而人心之史，有甚于紀載之史，每有過其墓者，莫不顧瞻咨嗟。曰：此孝子墓也。徘徊不忍去，異時嘗與拔萃。毛恂列祠于歐陽文忠公，楊忠襄公之次。二公以忠毛，李以孝祠之，以為勸也。墓之前有李孝子之亭。不知創何代前州尹曹侯訝其卑陋，謀于葉，教諭改而新之。兵燬來堂，與廟學,GJTS-XXD,古今圖書集成·學行典,383
孝弟,始雖死，而卒不死。百世之下，尤炳煜顯白。知有孝子，而吾侯斯亭之作，又不容已。良可重也，夫在人心者，固不在亭。之興廢記，之有無然以曹娥女子耳。當時死于孝，而邑人為之立碑，且托柳州文，以不朽李孝子更唐歷宋，以繼於元而一碑之立，復有在于李侯。詩不云乎：豈無他人不如我，同姓其斯之謂與侯之。此舉其于聖朝，清化蓋不為無助。雖然斯亭之建，崇教基也匪直，觀美也後之人。有能心侯之，心尚因而存之俾勿壞。於是乎記。,GJTS-XXD,古今圖書集成·學行典,198
孝弟,楊藻鳳夫孝庸行也，旌有典者，何以廣德也。詩所謂：孝子不匱，永錫爾類是也。史有紀者，何以垂法也。詩所謂：永言孝思，孝思維則是已。晉有李令伯者，表乞終養。曰：臣無祖母，無以有今日。祖母無臣，無以終餘年。讀者感之至，為之語曰：讀陳情表，而不墮淚者，其人必不孝。後數百年，有李適彥者，居父喪，而親友不復識。有李伯高者，居母喪，而家人不見言笑。又數百年，而有李晉階者，事父母備極甘旨色，養兼盡存亡有禮，刻木為親像，朝夕饌祭終，身如一日。其家傳之，有自來邪，何李氏之以孝傳者多也。夫令伯以終養，聞適彥伯高以善居，喪聞將令名千載，得之一事之優歟抑,GJTS-XXD,古今圖書集成·學行典,266
孝弟,信也。前此縣尹林君曾立孝感匾，重以禮幣不肖，力辭之曰：此非先德之徵，即亦偶然之事。不孝之人曷敢當此。且表異，縣令職也。以施之側陋宜，也不肖嘗忝侍從之。臣而縉紳之後也，就使孝如曾子，子皋亦分。固然，而況不忠不孝之人曷敢以當此迺。返其幣，撤其匾，而心迺以寧。況敢以聞之，朝廷暴之四海乎。人將謂我何諸公必不其然語。云魚惡其網，人惡其上，上可惡焉。況又上之也。夫欲益，而反損求全。而致毀迺。古記之，今夫立的於野人將，引弓而射之。玉在櫝則美，在市則瑕。非夫玉之異，人將指而議之矣。故曰：人道惡譽而好，毀惟君侯。其圖之上觀天道之微，下察人事之故。亟寢其事德，愛莫大焉。,GJTS-XXD,古今圖書集成·學行典,278
孝弟,表章之會縣廢事寢。嘉靖丙申，余行部至永安。所距梁村不遠，聞孝子事，亟索二詩讀之。果警拔不凡。又訪其家，得沈昱等狀草一篇。可謂信據無疑。梁村故有社學一區，始自前。元時，其後屢興屢廢，至孝子之父兄，復繕葺之以教鄉人子弟。孝子幼肄業，焉近又廢。乃請於巡按御史陳公。大用即其地，立屋三閒，各有翼室，前為講堂，其後以祀孝子。復於永安城內，為坊牌，大書烈孝二字，揭示通衢蓋孝子之死，於今幾百年矣。一旦振發，而暴著如此。豈非一念精誠。通於天地鬼神，與百世之人心固有默相為感者耶。方其奮身詣賊，志在存母而已。母得存，而身已死。其孔氏所謂：求仁得仁者。與梁村濱海，去郡城二百餘里，時有科第，而人之景慕孝子者尤深。,GJTS-XXD,古今圖書集成·學行典,297
孝弟,安得乘雲兮。從吾親以嬉，又歌曰暮雲兮悠悠，望先塋兮姑山，之陬我將旋歸兮，駕扁舟薙宿草兮。薦腒歌，竟泫然情不自已。乃屬善繪者，圖之出入，與俱時一展玩。則有不勝其慨然者，閒持以過，余求為之記。伯中可謂孝也矣。昔者狄文惠公赴井州掾，登太行山，迴瞻河陽，見白雲孤飛，曰：吾親舍於其下，久之不能去。史臣書之。其聲光照耀,GJTS-XXD,古今圖書集成·學行典,154
孝弟,且刺血寫。哀遍告祠。日夜號哭。聞者為之悲酸，復披髮哀訴環歷。諸家尋，有二老嫗來指瘞。所即鵲起處，遂白所司。既得骸骨，或謂當血滲之，用其言。信乃具櫝負之，以歸卜地。滁南旦子，岡復廬墓三年。郡大夫上其事於朝。命未下，而吾友太僕少卿王君希仁來自滁陽，為余道其事，且以其姻屬謝敬氏所輯詩文，曰：孝感錄者需言序。首簡嘗論自，昔忠臣孝子，方其平時不過循職守分，以盡其在己者而已。豈有意於標奇立偉，以驚世駭俗哉。及其臨危蹈變，惟知尊在君父。故其赫然之志霄，漢可凌也。夢澤可吞也。河海之大，可以徒涉，而虎兕之猛，可以赤手而搏也。寧知其有詩哉。若庸之焦形瘵思視，萬里天涯如在咫尺。眾不堪其勞苦，而神相天助，以成其孝也。其立志何如耶。然則斯錄之，傳宜與古人爭輝，於不朽尚奚以余言為哉。,GJTS-XXD,古今圖書集成·學行典,332
孝弟,聶中行夫孝友庸，行也烏哺鴈。序異類尚猶知之，況血氣心知之人乎。吾於循吏之後，而附以孝友者，何居豈徒為人子，為人弟之鵠哉。即君陳是，亦為政之說也。獨怪東西兩漢，重節義，舉孝廉，而內行淳至者不概見。南北周隋之際道喪世矣，而以孝友著聞者，史不勝書。而唐而宋舉不及焉。漢又無論矣。豈建元大業閒，遣十二部使行視風俗，故郡邑各舉其人以應明詔。而唐以詞賦程材，宋以十科取士，所重在彼而不在此。與夫愛親敬長不關學，慮寧俟勸威則有待而興。猶非其至也。今聖天子廣厲學宮，詔以三經，列詩書易禮後。令子衿就試者，熟肄之課，始得最亦古者具訓蒙士之意矣。而應之者，果以實，不以文，足副惓惓之功令否。夫平居無孝子，仁人則服官安得有循吏。因於積雪之下，篝燈擁絮取生平，所閱者輯數十卷以足。前書昔孔子作《孝經》，每夕必簪筆衣絳，面向北辰罄折良久。及作《春秋》亦復如是。一夕忽有赤色，從斗閒落几前。則孝弟之道，上通於天。如此茲集也閱之者，當毋曰：此赤子之能事，與經生之常談。而弁髦之也。,GJTS-XXD,古今圖書集成·學行典,425
孝弟,曰：橫溪卞氏先壟在焉，自益之曾，大父子貞卜葬於此，考季深即，塋域建時，享堂歲久且圮天順己卯，益之改作之以十二月甲子落成。是夕群烏悉飛集塚上，驅之不去，連三日夜，然後歸。故巢客見而異之，曰：是益之孝所感也。因以來烏名堂，蓋益之性至孝。少失母邵哀毀骨立事。繼母許如所生，父嘗遇劇疾籲，天祈以身代割股肉和糜以進疾遂愈益之。未死時，鄉里故稱卞孝子。云予閒,GJTS-XXD,古今圖書集成·學行典,173
孝弟,王錫爵吳孝子者，諱璋宮保公父也，孝子母陸少孀而貧。選入給事諸王府，已隨王之饒。孝子棄家求母者，二十年暨得見，則母疾已革矣。孝子為刲股治之，將至邸三日而卒。孝子負骨歸葬，是生宮保公吳氏。貴顯富厚者累世至今歲丙申，吳之子孫始，謀特為祠祀孝子屬予為記，予詳考其事。而知孝之德，果通於天也。今夫人，介然情欲之感其甚。至於齊夢覺一死，生然不得其所願，而死者何限，而以史所載。孝子之至，齧指而動剖肝而活。覓鯉鯉，至祝堇堇生則何以。若是捷哉。有天之天，有人之天，天之天離合，應違猶水中之日。萑葦障之或驗或不驗，而人之天，以毛髮肉背相屬。離以精神呼吸相召，取若燧之，於日也豈，有感而不應者哉。吳孝子事類朱壽昌，壽昌生不識母，日昧昧焉。望途而索，其所不可，知其為力難。而孝子辛苦丐乞，仰鼻息於尊王貴璫之手，似易而尤難。而其卒,GJTS-XXD,古今圖書集成·學行典,353
孝弟,日最長，蓋君臣朋友。其遇合無期聚會。有時至父之生子，妻之配夫亦皆以二十歲為率。惟兄弟，或一二年，或四五年，相繼而生。自竹馬遊戲，以至駘背鶴髮。其相與周旋多者，至七八十年之久此中之樂，曷其有極乃人盡兄弟也而兄弟不皆樂，而相怨相尤。一體互為翦伐同氣，爭相謬戾不止。視同路人，而且讎若敵國，此何以故謂父母之一椽、一瓦、一絲、一粒兄弟。各有分焉，一認為分內之物，便錙銖尺寸，所必較故從古。兄弟之閒或為家而爭，為國而爭，為天下而爭，皆各見其為。分內耳，誰能洞然破除。此見置勞逸多寡，於不問者，善乎。義士胡公之讓產也。罄先世所遺，悉以遺二弟，弟卻不受，堅予之，且曰：弟有即，吾有此天性。最初之良友，愛篤摯宛如一體，一氣斯人也。既能以家讓，又何難於讓國、讓天下哉。詩之詠兄弟曰：既翕。而尼山曰：怡怡未有不讓，而能成其怡怡也。既翕也，蓋不讓，則爭，爭則憤怒相加，而乖戾叢至其貽。羞於兄弟寧，忍言乎。藎明之不忍忘其祖，是能法祖以教其家，而蓊生兄弟之怡怡，而既翕也。型固素裕矣。況一家讓一國，興讓則是編也實。以干城名教，豈直闡揚祖德哉。余固樂，有言以為，有兄弟者勸。,GJTS-XXD,古今圖書集成·學行典,473
孝弟,獨念母葬荒山，身不忍，歸家結茅為廬，不蔽風雨凍雪埋廬，廬無火煙，衣不遮體，食不充饑腸，凡有人心者，時賑救之，始得終三年。喪此子忠一念，真切雖凍餒慘悽之極，不能改也。子忠我師也，余執業門牆，尤懼辱焉。第以子忠惑異端。日誦經念佛，陳兔山錫時造其廬。諭聖人之學，始知讀書余實與。兔山同此苦心，遂與子忠，訂為會友，吁願天下。皆師子忠之孝，勿忤逆以干天和。願子忠聞一善言。見一善行，即虛心師之，勿為孝子拘定。隆慶四年九月十九，余將之浙書別。,GJTS-XXD,古今圖書集成·學行典,215
孝弟,至於兄弟。本於一身或頑不知。視為他人，有藩其廬，弗通箕，有富千乘，弗餬其口，或私其財休戚罔知。或忌其才，疏斥遠之嗟哉。不仁實滅天理，僨業隕身莫不由此。或殄邦國況爾，有家為鑒。不遠鄰里匪，他毋曰：兄弟古人所難鬩牆，雖有患難，則先惟彼邪僻天，顯弗思史歌斗粟。詩賦然萁惟此,GJTS-XXD,古今圖書集成·學行典,133
孝弟,周克友余讀陶元亮諸孝傳贊，凡為孝子之情，事備矣。獨未有以身殉者，惟廉范，殷陶俱以父喪瀕於危殆。當范之抱棺而沒，豈計舟之人，能救之。惟以身殉已耳，陶當長蛇帶門，舉家奔走。陶以棺在堂，居廬不動。豈計得免於毒害哉。亦惟以身殉已耳二人者，幸矣。未及於殺身迺傳贊終稱之，皆謂，其臨危也。勇而若有大知行乎。其閒，亦足以見古人之臨難。不求苟免者，非具大知,GJTS-XXD,古今圖書集成·學行典,170
孝弟,勇不能今於張孝烈。玉楚公見之矣，傳之稱公孝友節操率多，異行不克殫述，當公之侍，其父疾也。遭賊之難，一時舉國若狂，皆鳥獸散去。而公侍父不少懈迨。賊入其境，焚戮將及公父加以憤懣。而卒公與其幼子。藝僕滿從窖中舁棺以殮，若不聞有賊至者，及賊入欲剖棺以視。公哀號慘痛以兩手攀援其棺，遭賊斷其指。藝力救之，父子皆被害，僕滿幸免。賊退，即具棺以殮兩主卒，亦不食死。公之孝烈,GJTS-XXD,古今圖書集成·學行典,179
孝弟,不行五百年，必有明王在上。興起振作表章，是經。今天子天縱大孝。同揆堯舜而拳，拳諭士人習孝經。以宋黜孝經之年，計之適符，五百之期。豈非天哉。愚不敏，學識淺昧，猥以沈潛淹貫有年。乃敢拆衷群，言竊取大義。蓋欲發，明孔子傳，堯舜以來相傳之心法，與治天下之大經大本。而不規，規於家庭，問視之一節，或于孔曾傳孝之本。旨大義不甚，刺謬而於經文一字，不敢移易慎之也。誠躬逢聖天子特加意表章頒之。學宮而躬行於上。以明教化于下，由是大義明而學術正，學術正，而德教興天地之氣。吾之元氣天地之性，吾之至性堯舜之親，睦克諧吾本也。,GJTS-XXD,古今圖書集成·學行典,252
孝弟,親睦何以明其然也。臣聞太子天下之本，儲敦致治之源我，皇上加意豫教，命太子出閣講學。所以端軌樹範養正。作聖無不肫摯臣，以為尤必先，教以孝蓋孝德之本，教所由生。使太子當蒙養時，即知問安，視膳溫凊定省，而預啟迪之。以舜之大孝文之止，孝武之達孝如孝經。一書更當朝夕溫習，諭令儒臣開導講解。以為異日，孝治天下之本，昔我太祖高。皇帝曰：為太子者，當知敦睦。九族隆親，親之恩我。成祖文皇帝曰：皇太子當進學之時，欲使知。要庶幾將來太平之望。我仁宗昭皇帝，諭楊士奇等。曰：東宮開講習，當以大經大法。進說非我皇上之所當，法者乎。臣又聞，堯典曰：克明峻德，以親九族。九族既睦，平章百姓。若是乎大孝之先篤親也。昔我太祖，高皇帝諭秦右相。鄭九成等，曰：朕封建諸子，選用傅相。凡與王言當廣學問陳忠孝，使其聰明，無蔽上下相親。我成祖文皇帝賜蜀玉書，曰：敦書循理，好學不倦，勉自愛，重用副所懷。又曰：國家篤於親，親宗室謹於禮法。共保富貴，令聞長世。此又非我皇上之所，當法者乎。我皇上篤念宗親，備極優渥而頃，又允閣臣楊嗣昌之奏，申諭諄切加以敕獎。,GJTS-XXD,古今圖書集成·學行典,456
孝弟,孟子為一經。宋尚書省加試論語。孝經其來已，久自王安石黜。孝經貢舉遂不以取士矣。今制鄉會試，初場題例以四書三篇經四篇合無敕。令習本經者，皆通孝經。遇鄉會試，令出孝經題一道，列于四書後本經前，減本經一篇。即自十三年，為始。成祖文皇帝曰：孝經者，聖賢之格言大訓，宣宗章皇帝曰：設科求賢願得忠孝之人。以資國用朕之心，亦如此，則皇上頒行孝經成成祖，宣宗之言此，正繼志述事之大孝也。六要曰：頒諭武士，以明大義。臣聞宋儒，程顥看詳武學，欲添習孝經。曰：欲令武勇士知義理。故東漢時，有令虎賁士，習孝經者。有命期門羽林通經章句者。而我，成祖文皇帝曰：申明武學嚴其課，讀毋為文具孝。宗敬皇帝曰：公侯駙馬伯子孫，命讀書習禮，將來朝廷庶得世臣之用，伏乞皇上諭頒孝經。於天下武學其考試，必閒出孝經題目。其武場鄉會試,GJTS-XXD,古今圖書集成·學行典,344
孝弟,朱壽昌郎中，少不知母所在，求之五十年得於。蜀中以詩賀之蘇軾嗟君七歲知念母，憐君壯大心愈苦。羨君臨老得相逢，喜極而言淚如雨。不羨白衣作三公，不愛白日昇青天。愛君五十著綵服，兒啼卻得償當年。烹龍為炙玉為酒，鶴髮初生千萬壽。金花誥書錦作囊，白藤肩輿簾蹙繡。感君離合我酸辛，此事今無古或聞。長陵朅來見大姊，仲孺豈意逢將軍。開皇苦桃空記面，建中天子終不見。西河郡守誰復譏。潁谷封人差自薦。,GJTS-XXD,古今圖書集成·學行典,189
孝弟,吳城過為世希氏，史諜鮮著名。孰謂吾之邦，有以至孝稱。想其事雙親，誠恪通神明。身後一抔土，世猶不敢輕。樂公誠樂善，記名警遺氓。偶讀靈禽碑，得之喜不勝。吾邦有盛德，豈宜久沈冥。恨不訪遺塚，下拜涕淚零。又恨失名字，無以附汗青。自傷無餘資，旁建旌孝亭。當使孝者見，事親堅其誠。且令頑悖兒，內愧面頸赬。因玆式改行，為國省繁刑。誓將拙言句，誦詠播芳馨。蒿茨莫浪剪，牛羊莫妄登。過者宜下馬，呵護煩山靈。,GJTS-XXD,古今圖書集成·學行典,194
孝弟,張澂城東孝義寺，仍說臥冰池。雖贗猶堪訓，前賢況可師。香銷春殿冷，樓壓暮鐘遲。末俗逾偷薄，哀懷欲涕洟。,GJTS-XXD,古今圖書集成·學行典,50
孝弟,君不見籲天代死天帝哀，天門忽啟天醫來，刺血和入親口飲，豎子卻走真人回；又不見萱花早謝椿影孤，矢心不娶為鰥夫，哀哀左右說孤注，鸞膠再續良家姝。良家姝婉且敕柳，生事繼如事嫡。一朝坐草幾不祿，行禱皇皇內如爇，須臾掌上玩明珠。族長於今指為的，馨香德行滿人耳。出口令人都膾炙，幾見宣言獎檄來。天王寵賚金書開，匡廬一旦增顏色。頌聲四起轟如雷,GJTS-XXD,古今圖書集成·學行典,164
孝弟,我行已耄矣筆硯，久不理如斯孝友。人巋然可仰止拂，簡作長謠將以礪。孫子豈惟孫子礪，錫類廣無紀君才。瑰偉當妙齡虀粥，朝朝事殺青孝廉。指日應明舉乃與，四海為儀型，風淳俗美報天子，天子登庸國高喜。九鳳推恩下二人，冠蓋煌煌照閭里吁。今世之人兮，口中骨肉心中非，此風不振將日微。老夫拭目望吾子，吾子努力中天飛。,GJTS-XXD,古今圖書集成·學行典,149
孝弟,累汝無幾時。子懼白其妻，無言第頭垂。妻曰攜此子，從鬻無問誰。市呼不見售，復歸泣漣洏。子心救火急，兒命累卵危。陰攜至他所，恩愛從此辭。解衣縊不殊，反為子禁持。取盆拔佩刀，手足隨紛披。紿云黃犬炙，雅於補衰宜。母知口腹美，不悟骨肉虧。子幸母解顏，不計妻攢眉。余聞驚此言，怒詰官失治。使民至如此，賑貸猶遲疑。即引造行省，使細訴毫釐。且命出兒肉,GJTS-XXD,古今圖書集成·學行典,167
孝弟,同前慈母頻年病在床，奄奄氣息逼危亡。子因憂懼常忘寢，侍疾勤劬在母旁。孝緣誠懇達幽冥，夢父慇懃慰至情。妙藥賜來天有意，遂令母病抵安寧。,GJTS-XXD,古今圖書集成·學行典,66
孝弟,同前事親色養且躬耕，侍疾猶能盡志誠。劬瘁七旬衣不解，鄉人咸仰翟先生。親亡廬墓自成墳，忍凍哀號不可聞。一犬悲號雙鵲擾，高風千古播清芬。,GJTS-XXD,古今圖書集成·學行典,66
孝弟,同前孝行當年說孟宗，慈親思筍逼寒冬。竹林灑涕哀號處，數筍須臾出地中。母因食筍病全蘇，天理昭昭信不誣。惟以此身存孝念，幽明自有鬼神扶。,GJTS-XXD,古今圖書集成·學行典,66
孝弟,沈周韋郎五歲失其母，恃有父存未知苦。長來見父不見母，入地欲求地無戶。仰天見缺月似我，獨見父明朝又是。月圓時死者安能復如此。常常見月便斷腸，天或哀憐為風雨。,GJTS-XXD,古今圖書集成·學行典,77
孝弟,蒿里之詞不足哀我今所悲。惟孝賢孝子為誰。汪子喻至性久被鄉人傳。知禮復知醫，親病賴以痊。如何母死後，君身未幾歸。黃泉居喪何殫瘁哀哀蓼莪篇，乃知君死，不由命愧無史筆大如椽諺亦有言，前簷之水不流後簷邊。君不見子喻乃是岳洲子，至性天成非偶然。我聞岳洲公蚤孤，最堪憐長大思親。廢飲食夢中形像，如生前覺來援筆。自圖畫故人驚，視涕皆漣。子喻良不愧其先，一門孝行何綿綿。,GJTS-XXD,古今圖書集成·學行典,177
孝弟,高攀龍孝是修身無價珍，此身在處即吾親。一禽一草非時剪，五辟三千律可論。食德飲和供菽水，朝乾夕惕省昏晨。不分富貴與貧賤，大孝光天是守身。,GJTS-XXD,古今圖書集成·學行典,67
孝弟,陳良梅自天立極孝為先，屈指居廬有幾賢。泣血隴巔神鬼鑒，棲遲墓側兔烏憐。終身永慕堪追轍，刻木尊親可並肩。恨我未瞻苫塊範，聊將詩續蓼莪篇。,GJTS-XXD,古今圖書集成·學行典,67
孝弟,《贈崔孝子》明徐賁洪洞山前震鼙鼓，東家被殺西家擄。崔郎逃兵山更深，手引諸兒背馱母。須臾兵急行恐遲，月昏霜滑山嶮巇。大兒牽衣小兒哭，心在護母寧戀兒。倉皇棄兒巔巖裡，永割慈情知必死。明朝鄰里忽抱還，全家相看盡驚喜。我知此事由衷情，不有神護安能生。兒今拜父孫拜母，一家團居樂土。,GJTS-XXD,古今圖書集成·學行典,136
孝弟,烏斯道丁鶴年精誠之心上達九天，丁鶴年精誠之心下達九泉。先翁曾長武昌縣，死葬山中厄兵變，山中父老懷甘棠，修築堂封自相勸。鶴年避亂東海，頭年深道阻，生煩憂亂靖，還尋武昌路，淚痕滴滿先翁丘，徬徨改葬樊山側，不惜黃金換沙石。此身尚在天地閒，何事能令慰朝夕。卜日已定雨漫漫，十日不止難下棺。仰首呼天雨中拜，雨為閣駐陰雲端。葬後倉皇下山去，大雨依然如大注。是時送葬紛如雲，祭奠爭趨墓邊路。母困干戈生別離，兒大母死才得歸。但聞母死葬村落，問人葬地俱不知。村落蓬蒿暗荒土，數月走尋心獨苦。焚香祝母如有靈，為報沈淪在何許。夢中忽見別時容，步上高堂言未終。牽衣慟哭自驚覺，清晨起接鄰家翁。翁言昨夜夢而母，親出房櫳贈尊酒。夢閒此夕精靈通，早晚應當見枯朽。共披荊棘凌風霜，平地有坎疑有藏。酒飯陳辭屬深土，遺骸果見生輝光。恐認他人心臲，嚙血淋漓試枯骨。枯骨通紅知可徵，一齒當門正如昔。重製衣冠新作墳，遷葬母骨安母魂。積恨誰知滿胸臆，烈風頓掃空中雲。丁鶴年病且，何異常人七尺軀。丁鶴年能讀書，何人不解探元珠。一片精誠獨如此，回首世人空有子。,GJTS-XXD,古今圖書集成·學行典,456
孝弟,當時好事競傳誇，遂有文人為歌頌：君不見漢時倉公遭重刑，上書代罪聞緹縈，錦袍仙人歌樂府，五男不如一女嬰。莫道男兒不如女，璲也于今有斯舉。假令代死亦不辭，孝行勉旃天相女。>《刲肝行贈張孝子》胡今年元日到人日，可喜晴光滿春陌。領春適意步街頭，怪見街頭人嘖嘖。問之父老向予說，張子孝行真奇絕。阿年老抱沈痾，轉輾呻吟在床蓆，張子憂心走徬徨，謁斗乞靈遍無策。踉蹌走泣向醫門，醫云肝傷至嘔逆。張子歸思益母肝，母肝難補兒肝裂。若得兒肝益母肝，裂卻兒肝何足惜。倉皇暗袖藏英鐵，馳泣神宮訴衷。赤香霧濛濛人寂，寂電光雜曉火鈴。擲魌躨跜且睢，盱指授掀衣尋左。脅砉然一劃破鴻,GJTS-XXD,古今圖書集成·學行典,274
孝弟,裴天佑佳城霜露滿縗衣，三載含哀誓不歸。廬址荒涼藏宿草，祭臺傾側對斜暉。空餘雙墓清風動，無復千松白鶴飛。堯水吳山形勝在，如何此道近來稀。,GJTS-XXD,古今圖書集成·學行典,67
孝弟,李承勛年年旌孝子，不見有貧家。恨我言無補，憐君髮易華。鄉評詩卷在，苦節歲寒加。莫負重泉下，吾兄與白沙。,GJTS-XXD,古今圖書集成·學行典,51
孝弟,黃佐嗟赤坎兮崇岵，搴橋枝兮采芳，杜君之去兮何時，魚鱗鱗兮環，堵芝楣兮蘭，楔草生兮羅戶。親莫親兮子父，哀莫哀兮危苦。引銛刀兮刲股，籲旻天兮憫下，神靈降兮療寤，斑斕衣兮興舞，丹誠通兮齊肅，播殀壽兮在予，羌遐舉兮高尋，葛藟兮稷森森，恍冞入兮有人，烏啞啞兮遺之，音誰可與兮晤語，魂彷彷兮淚涔涔，長吁唏兮淹息。浮雲鬱兮晝陰，世溷兮回極，心陫側兮茲禽，驂螭兮高駝。君不可兮下臨，彼鮑篚兮毒蔓，衣夫錦兮攖金，君回翔兮下，唶梟獍兮奚心。,GJTS-XXD,古今圖書集成·學行典,210
孝弟,黃宣哀親客死幾經秋，跋涉山河萬里求。泣雨收骸花滴淚，悲風負骨草生愁。法宗曠世堪為侶，廉范當年可作仇。千載孝名垂宇宙，鄉賢崇祀景前修。,GJTS-XXD,古今圖書集成·學行典,66
孝弟,陳璉義士萍蹤何處尋。遼陽萬里塞雲深。趨朝自獻遐方物，遺橐誰還旅次金。黃土不迷滕氏室，蒼天猶感少元心。康山山上重丘首，一見豐碑淚滿襟。,GJTS-XXD,古今圖書集成·學行典,66
孝弟,景在桑榆期。顧瞻起長嘆，吞聲淚漣洏。漣洏竟何益，誓將來四方。崎嶇指東廣，迢遞轉西江。行行異川陸，冉冉變溫涼。層巒翳雲日，巨浸騰蛟龍。畏途良險艱，十步九徬徨。誰謂君門遠，萬里終能通。陳情叩閽陛，昧死干賢王。賢王敦孝理，下令許迎歸。誰知病已革，不絕僅如絲。籲天代以身,GJTS-XXD,古今圖書集成·學行典,131
孝弟,劉子欽白雲渺何許，親舍天一方。游子隔千里，甘旨何由將。悠悠念遠道，戀戀思故鄉。情馳坐瞻忽，目斷嗟悠揚。或隨群鴈飛，又逐長風翔。我心不自得，親恩何能償。於焉寫新圖，聊以抒中腸。思親豈不切，王事焉可忘。願以純孝心，敷化從琴堂。黎氓沐至治，赤縣歌時康。善名貽父母，永世斯流芳。,GJTS-XXD,古今圖書集成·學行典,135
孝弟,王夢鼐見說艱貞豈偶然，倫常名彝植于天。為親不憚捐軀殉，罵賊嘗留噴血濺。當日英風昏白晝，百年生氣奕青編。古云人也誰無死，得死如君洵足賢。,GJTS-XXD,古今圖書集成·學行典,67
孝弟,葉輒連夕悲風動地來，雙峰堂上兩堪哀。參天寶樹俄傾折，歷歲萱花竟朽頹。淚雨暗隨山雨滴，愁雲行共隴雲堆。應知慈孝恩深重，相逐相隨入夜臺。王照莊前闢地結茅廬，謝卻塵緣只看書。舞罷綵衣稱壽後，母慈兒孝樂何如。楊泉窮年兀兀守寒廬，一盞清燈一卷書。實粒躬耕修孝道，曾參誰道不能如。,GJTS-XXD,古今圖書集成·學行典,134
孝弟,傅梅早年擬獻長揚賦，昭代爭傳孝子詩。人自青衿沾化雨，客從玉樹見丰姿。杜鵑向夜啼偏早，蝴蝶留春夢亦遲。更自銷魂追遠日，于今雞骨上支離。,GJTS-XXD,古今圖書集成·學行典,66
孝弟,李先芳廬居世罕有，況復六載餘。我讀孝廉傳，居惟冰玉如。高名看鳳翥，通籍寄鴻臚。陟岵頻回首，應憐風木疏。,GJTS-XXD,古今圖書集成·學行典,51
孝弟,王傳書上長安戀紫宸，旋焚筆研奉嚴親。茅容有志為賢子，潘岳何心備外臣。居近西河教澤，名從梁苑結芳鄰。非熊事業終相待，誰著斑衣老渭濱。,GJTS-XXD,古今圖書集成·學行典,65
篤行,吾徐死耳。居無何，而朔婦免身，生男。屠岸賈聞之，索于宮中。夫人置兒褲中，祝曰：趙宗滅乎，若號；即不滅，若無聲。及索，兒竟無聲。已脫，程嬰謂公孫杵臼曰：今一索不得，後必且復索之，奈何。公孫杵臼曰：立孤與死孰難。程嬰曰：死易，立孤難耳。公孫杵臼曰：趙氏先君遇子厚，子彊為其難者，吾為其易者，請先死。乃二人謀取他人嬰兒負之，衣以文葆，匿山中。程嬰出，謬謂諸將軍曰：嬰不肖，不能立趙孤。誰能與我千金，吾告趙氏孤處。諸將皆喜，許之，發師隨程娶攻公孫杵臼。杵臼謬曰：小人哉程嬰。昔下宮之難不能死，與我謀匿趙氏孤兒，今又賣我。縱不能立，而忍賣之乎。抱兒呼曰,GJTS-XXD,古今圖書集成·學行典,271
篤行,楚有士申鳴者，在家而養其父，孝聞於楚國，王欲授之相，申鳴辭不受，其父曰：王欲相汝，汝何不受乎。申鳴對曰：舍父之孝子而為王之忠臣，何也。其父曰：使有祿於國，立義於庭，汝樂吾無憂矣，吾欲汝之相也。申鳴曰：諾。遂入朝，楚王遂授之相。居三年，白公為亂，殺司馬子期，申鳴將往死之，父止之曰：棄父而死，其可乎。申鳴曰：聞夫仕者身歸於君而祿歸於親，今既去父事君，得無死其難乎。遂辭而往，因以兵圍之。白公為石乞曰：申鳴者，天下之勇士也，今以兵圍我，吾為之奈何。石乞曰：申鳴者，天下之孝子也，往劫其父以兵，申鳴聞之必來，因與之語。白公曰：善。則往取其父，持之以兵，告申鳴曰：子與吾，吾與子分楚國；子不與吾，子父則死矣。申鳴流涕而應之曰：始吾父之孝子也，今吾君之忠臣也；吾聞之也，食其祿者死其事，受其祿者畢其能；今吾已不得為父之孝子矣，乃君之忠臣也，吾何得以全身。援桴鼓之，遂殺白公，其父亦死，王賞之金百斤，申鳴曰：食君之祿，避君之難，非忠臣也；定君之國，殺臣之父，非孝子也。名不可兩立，行不可兩全也，如是而生，何面目立於天下。遂自殺也。,GJTS-XXD,古今圖書集成·學行典,459
篤行,新垣衍曰：吾視居此圍城之中者，皆有求於平原君者也；今吾觀先生之玉貌，非有求於平原君者也，曷為久居此圍城之中而不去。魯仲連曰：世以鮑焦為無從頌而死者，皆非也。眾人不知，則為一身。彼秦者，棄禮義而上首功之國也，權使其士，擄使其民。彼即肆然而為帝，過而為政於天下，則連有蹈東海而死耳，吾不忍為之民也。所為見將軍者，欲以助趙也。新垣衍曰：先生助之將奈何。魯連曰：吾將使梁及燕助之，齊、楚則固助之矣。新垣衍曰：燕則吾請以從矣；若乃梁者，則吾乃梁人也，先生惡能使梁助之。魯連曰：梁未睹秦稱帝之害故耳。使梁睹秦稱帝之害，則必助趙矣。新垣衍曰：秦稱帝之害何如。魯連曰：昔者齊威王嘗為仁義矣，率天下諸侯而朝周。周貧且微，諸侯莫朝，而齊獨朝之。居歲餘，周烈王崩，齊後往，周怒，赴於齊曰：天崩地坼，天子下席。東藩之臣因齊後至，則斮。齊威王勃然怒曰：叱嗟，而母婢也。卒為天下笑。故生則朝周,GJTS-XXD,古今圖書集成·學行典,382
篤行,丹所報，先生所言者，國之大事也，願先生勿泄也。田光俛而笑曰：諾。僂行見荊卿，曰：光與子相善，燕國莫不知。今太子聞光壯盛之時，不知吾形已不逮也，幸而教之曰燕秦不兩立，願先生留意也。光竊不自外，言足下于太子也，願足下過太子于宮。荊軻曰：謹奉教。田光曰：吾聞之，長者為行，不使人疑之。今太子告光曰：所言者，國之大事也，願先生勿泄，是太子疑光也。夫為行而使人疑之，非節俠也。欲自殺以激荊卿，曰：願足下急過太子，言光已死，明不言也。因遂自刎而死。荊軻遂見太子，言田光已死，致光之言。太子再拜而跪，膝行流涕，有頃而後言曰：丹所以誡田先生毋言者，欲以成大事之謀也。今田先生以死明不言，豈丹之心哉。,GJTS-XXD,古今圖書集成·學行典,291
篤行,改之。乃許子孫勝冠者，在側，雖燕必冠，申申如也。僮僕訢訢如也，唯謹。上時賜食於家，必稽首俯伏而食，如在上前。其執喪，哀戚甚。子孫遵教，亦如之。萬石君家以孝謹聞於郡國，雖齊魯諸儒質行，皆自以為不及也。建元二年，郎中令王臧以文學獲罪皇太后。太后以為儒者文多質少，今萬石君家不言而躬行，乃以長子建為郎中令，少子慶為內史。建老白首，萬石君尚無恙。每五日洗沐歸謁親，入子舍，竊問侍者，取親中廁牏，身自澣灑，復與侍者，不敢令萬石君知之，以為常。建奏事于上前，即有可言，屏人乃言極切；至廷見，如不能言者。上以是親而禮之。萬石君徙居陵里。內史慶醉歸，入外門不下車。萬石君聞之，不食。慶恐，肉袒謝請罪，不許。舉宗及兄建肉袒，萬石君讓曰：內史貴人，入閭里，里中長老皆走匿，而內史坐車中自如，固當。乃謝罷慶。慶及諸子入里門,GJTS-XXD,古今圖書集成·學行典,350
篤行,今流民愈多，計文不改，君不繩責長吏，而請以興徙四十萬口，搖蕩百姓，孤兒幼年未滿十歲，無罪而坐率，朕失望焉。今君上書言倉庫城郭不充實，民多貧，盜賊眾，請入粟為庶人。夫懷知民貧而請益賦，動危之而辭位，欲安歸難乎。君其反室。慶素質，見詔報反室，自以為得許，欲上印綬。掾史以為見責甚深，而終以反室者，醜惡之辭也。或勸慶宜引決。慶甚懼，不知所出，遂復起視事。慶為丞相，文深審謹，無他大略。後三歲餘薨，諡曰恬侯。中子德，慶愛之。上以德嗣，後為太常，坐法免，國除。慶方為丞相時，諸子孫為小吏至二千石者十三人。及慶死後，稍以罪去，孝謹衰矣。,GJTS-XXD,古今圖書集成·學行典,262
篤行,王子比干殺身以成其忠，柳下惠殺身以成其信，伯夷叔齊殺身以成其廉，此三子者，皆天下之通士也，豈不愛其身哉。為夫義之不立，名之不顯，則士恥之，故殺身以遂其行。由是觀之，卑賤貧窮，非士之恥也；天下舉忠而士不與焉，舉信而士不與焉，舉廉而士不與焉，三者存乎身，名傳于世，與日月並而息，天不能殺，地不能生，當桀紂之世不之能污也，然則非惡生而樂死也，惡富貴好貧賤也，由其理，尊貴及己而仕也不辭也。孔子曰：富而可求，雖執鞭之士吾亦為之。故阨窮而不憫，榮辱而不苟，然後能有致也。詩曰：我心匪石，不可轉也，我心匪席，不可卷也。此之謂也。,GJTS-XXD,古今圖書集成·學行典,258
篤行,年十五時，父為郡吏，得休，與修俱歸，道為盜所劫，修困迫，乃拔佩刀前持盜帥曰：父辱子死，卿不顧死耶。盜相謂曰：此童子義士也，不宜逼之。遂辭謝而去。鄉黨稱其名。後仕郡為功曹。時西部都尉宰行太守事，以微過收吳縣獄吏，將殺之，主簿鍾離意爭諫甚切，怒，使收縛意，欲案之，掾史莫敢諫。修排閤直入，拜於庭，曰：明府發雷霆於主簿，請聞其過。曰：受教三日，初不奉行，廢命不忠，豈非過耶。修因拜曰：昔任座面折文侯，朱雲攀毀欄檻，自非賢君，焉得忠臣。今慶明府為賢君，主簿為忠臣。遂原意罰，貰獄吏罪。後州辟從事。時賊張子林等數百人作亂，郡言州，請修守吳令。修與太守俱出討賊，賊望見車馬，競交射之，飛矢雨集。修障扞太守，而為流矢所中死，太守得全。賊素聞其恩信，即殺弩中修者，餘悉降散。言曰：自為彭君故降，不為太守服也。,GJTS-XXD,古今圖書集成·學行典,346
篤行,歙傳伏生尚書，為汝南太守。推用賢俊，政稱異跡。九年，更封夜侯。歙在郡，教授數百人，視事九年，徵為大司徒。坐在汝南臧罪千餘萬發覺下獄。諸生守闕為歙求哀者千餘人，至有自髡剔者。平原禮震，年十七，聞獄當斷，馳之京師，行到河內獲嘉縣，自繫，上書求代歙死。曰：伏見臣師大司徒歐陽歙，學為儒宗，八世博士，而以臧咎當伏重辜。歙門單子幼，未能傳學，身死之後，永為廢絕，上令陛下獲殺賢之譏，下使學者喪師資之益。乞殺身以代歙命。書奏，而歙已死獄中。歙掾陳元上書追訟之，言甚切至，帝乃賜棺木，贈印綬，賻縑三千匹。按謝承書曰：震字仲威。光武嘉其仁義，拜震郎中，後以公事左遷淮陽王廄長。,GJTS-XXD,古今圖書集成·學行典,280
篤行,式友人南陽孔嵩，家貧親老，乃變姓名，傭為新野縣阿里街卒。式行部到新野，而縣選嵩為導騎迎式。式見而識之，呼蒿，把臂謂曰：子非孔仲山耶。對之歎息，語及平生。曰：昔與子俱曳長裾，遊息帝學，吾蒙國恩，致位牧伯，而子懷道隱身，處於卒伍，不亦惜乎。嵩曰：侯嬴長守於賤業，晨門肆志於抱關。子欲居九夷，不患其陋。貧者士之宜，豈為鄙哉。式敕縣代嵩，嵩以為先傭未竟，不肯去。嵩在阿里，正身厲行，街中子弟皆服其訓化。遂辟公府。之京師，道宿下亭，盜共竊其馬，尋問知其嵩也，乃相責讓曰：孔仲山善士，豈宜侵盜乎。於是送馬謝之。嵩官至南海太守。,GJTS-XXD,古今圖書集成·學行典,257
篤行,牽忳入它舍。主人見之喜曰：今禽盜矣。問忳所由得馬，忳具說其狀，并及繡被。主人悵然良久，乃曰：被隨旋風與馬俱亡，卿何陰德而致此二物。忳自念有葬書生事，因說之，并道書生形貌及埋金之處。主人大驚號曰：是我子也。姓金名彥。前往京師，不知所在，何意卿乃葬之。大恩久不報，天以此章卿德耳。忳悉以被馬還之，彥父不取，又厚遺忳，忳辭讓而去。時彥父為州從事,GJTS-XXD,古今圖書集成·學行典,169
篤行,召將案之。續曰：因食餉羹，識母所自調和，故知來耳，非人告也。使者問：何以知母所作乎。續曰：母嘗截肉未嘗不方，斷蔥以寸為度，是以知之。使者問諸謁舍，續母果來，於是陰嘉之，上書說續行狀。帝即赦興等事，還鄉里，禁錮終身。續以老病卒。長子稠，廣陵太守，有理名。續中子逢，樂安太守。少子褒，力行好學，不慕榮名，連徵不就。,GJTS-XXD,古今圖書集成·學行典,155
篤行,皆同財產。及各娶妻，諸婦遂求分異，又數有鬥爭之言。彤深懷憤嘆，乃掩戶自撾曰：繆彤，汝修身謹行，學聖人之法，將以齊整風俗，奈何不能正其家乎。弟及諸婦聞之，悉叩頭謝罪，遂更為敦睦之行。仕縣為主簿。時縣令被章見考，吏皆畏懼自誣，而彤獨證據其事，掠考苦毒，至乃體生蟲蛆，因復傳換五獄，踰涉四年，令卒以自免。太守隴西梁湛召為決曹史。安帝初，湛病卒官，彤送喪還隴西。始葬，會西羌反叛，湛妻子悉避亂它郡，彤獨留不去，為起墳冢，乃潛穿井傍以為窟室，晝則隱竄，夜則負土，及賊平而墳已立。其妻子意彤已死，還見大驚。關西咸稱傳之，共給車馬衣資，彤不受而歸鄉里。辟公府，舉尤異，遷中牟令。縣近京師，多權豪，彤到，誅諸姦吏及託名貴戚賓客者百有餘人，威名遂行。,GJTS-XXD,古今圖書集成·學行典,316
篤行,少好黃老書。兄為縣吏，頗受禮遺，均數諫止，不聽。則脫身為傭，歲餘，得錢帛，歸以與兄。曰：物盡可復得，為吏坐臧，終身捐棄。兄感其言。遂為廉潔。均好義篤實，養寡嫂孤兒，恩禮敦至。常稱疾家庭，不應州郡辟召。郡將欲必致之，使縣令譎將詣門，既至，終不能屈。均於是客於濮陽。建初三年，司徒鮑昱辟之，後舉直言，並不詣。六年，公車特徵，再遷尚書，數納忠言，肅宗敬重之。後以病乞骸骨，拜議郎，告歸，因稱病篤，帝賜以衣冠。元和元年，詔告廬江太守、東平相曰：議郎鄭均，束修安貧，恭儉節整，前在機密，以病致仕，守善貞固，黃髮不怠。又前安邑令毛義，躬履遜讓，比徵辭病，淳潔之風，東州稱仁。書不云乎：章厥有常，吉哉。其賜均、義穀各千斛，常以八月長吏存問，賜羊酒，顯茲異行。明年，帝東巡過任城，乃幸均舍，敕賜尚書祿以終其身，時人號為白衣尚書。永元中，卒於家。按東觀記：均失兄，養孤兄子甚篤，已冠娶妻，出令別居，並門，盡推財與之，使得一尊其母，然後隨護視賑給之。,GJTS-XXD,古今圖書集成·學行典,415
篤行,喬死獄中。妻子歸故郡。與李固俱暴尸於城北，家屬故人莫敢視者。喬故掾陳留楊匡聞之，號泣星行到洛陽，乃著故赤幘，託為夏門亭吏，守衛尸喪，驅護蠅蟲，積十二日，都官從事執之以聞。太后義而不罪。匡於是帶鐵鑕詣闕上書，并乞李、杜二公骸骨。太后許之。成禮殯殮，送喬喪還家，葬送行服，隱匿不仕。匡初好學，常在外黃大澤教授門徒。補蘄長，政有異績，遷平原令。時國相徐曾，中常侍璜之兄也，匡恥與接事，託疾牧豕云。,GJTS-XXD,古今圖書集成·學行典,195
篤行,少為諸生，家貧而志清，不受鄉里施惠。舉孝廉，連辟公府，皆不就。立精舍教授，遠方至者常數百人。桓帝時，博士徵，不就。靈帝即位，太尉黃瓊舉方正，對策合時宜，再遷議郎，補蒙令。以郡守非其人，棄官去。家無產業，子孫同衣而出。年八十，卒于家。,GJTS-XXD,古今圖書集成·學行典,116
篤行,武梟首洛陽都亭。收捕宗親、賓客、姻屬，悉誅之，及劉瑜、馮述，皆夷其族。徙武家屬日南，遷太后於雲臺。當是時，凶豎得志，士大夫皆喪其氣矣。武府掾桂陽胡騰，少師事武，獨殯斂行喪，坐以禁錮。武孫輔，時年二歲，逃竄得全。事覺，節等捕之急。胡騰及令史南陽張敞共逃輔於零陵界，詐云已死，騰以為己子，而使聘娶焉。後舉桂陽孝廉。至建安中，荊州牧劉表聞而辟焉，以為從事，使還竇姓，以事列上。騰字子升。初，桓帝巡狩南陽，以騰為護駕從事。公卿貴戚車騎萬計，徵求費役，不可勝極。騰上言：天子無外，乘輿所幸，即為京師。臣請以荊州刺史比司隸校尉，臣自同都官從事。自是肅然，莫敢妄有干欲，騰以此顯名。黨錮解，官至尚書。,GJTS-XXD,古今圖書集成·學行典,293
篤行,賣卜於市。遭黨人禁錮，遂推鹿車，載妻子，捃拾自資，或寓息客廬，或依宿樹蔭。如此十餘年，乃結草室而居焉。所止單陋，有時絕粒，窮居自若，言貌無改，閭里歌之曰：甑中生塵范史雲，釜中生魚范萊蕪。及黨禁解，為三府所辟，乃應司空命。是時西羌反叛，黃巾作難，制諸府掾屬不得妄有去就。冉首自劾退，詔書特原不理罪。又辟太尉府，以疾不行。中平二年，年七十四，卒於家。臨命遺令敕其子曰,GJTS-XXD,古今圖書集成·學行典,181
篤行,班行其眾，眾皆便之，至道不拾遺。北邊翕然服其威信，烏丸、鮮卑並各遣譯使致貢遺，疇悉撫納，令不為寇。袁紹數遣使招命，又即授將軍印，因安輯所統，疇皆拒不留。紹死，其子尚又辟焉，疇終不行。疇常忿烏丸昔多賊殺其郡冠蓋，有欲討之意而力未能。建安十二年，太祖北征烏丸，未至，先遣使辟疇，又命田預喻指。疇戒其門下趣治嚴。門人謂曰：昔袁公慕君，禮命五至，君義不屈；今曹公使一來而君若恐弗及者，何也。疇笑而應之曰：此非君所識也。遂隨使者到軍，署司空戶曹掾，引見諮議。明日出令曰：田子泰非吾所宜吏者。即舉茂才，拜為蓨令，不之官，隨軍次無終。時方夏水雨，而海濱洿下，濘滯不通，虜亦遮守蹊要，軍不得進。太祖患之，以問疇。疇曰：此道，秋夏每常有水，淺不通車馬，深不載舟船，為難久矣。舊北平郡治在平岡，道出盧龍，達於柳城；自建武以來，陷壞斷絕，垂二百載,GJTS-XXD,古今圖書集成·學行典,362
篤行,而尚有微徑可從。今虜將以大軍當由無終，不得進而退，懈弛無備。若嘿回軍，從盧龍口越白檀之險，出空虛之地，路近而便，掩其不備，蹋頓之首可不戰而擒也。太祖曰：善。乃引軍還，而署大木表於水側路傍曰：方今暑夏，道路不通，且俟秋冬，乃復進軍。虜候騎見之，誠以為大軍去也。太祖令疇將其眾為鄉導，上徐無山，出盧龍，歷平岡，登白狼堆，去柳城二百餘里，虜乃驚覺。單于身自臨陣，太祖與交戰，遂大斬獲，追奔逐北，至柳城。軍還入塞，論功行封，封疇亭侯，邑五百戶。疇自以始為居難，率眾遁逃，志義不立，反以為利，非本意也，固讓。太祖知其至心，許而不奪。遼東斬送袁尚首，令三軍敢有哭之者斬。疇以嘗為尚所辟，乃往弔祭。太祖亦不問。疇盡將其家屬及宗人三百餘家居鄴。太祖賜疇車馬榖帛，皆散之宗族知舊。從征荊州還，太祖追念疇功殊美，恨前聽疇之讓，曰：是成一人之志，而虧王法大制也。於是,GJTS-XXD,古今圖書集成·學行典,372
篤行,劉虞為公孫瓚所害，疇追慕無已，往虞墓設雞酒之禮，慟哭之音動於林野，翔鳥為之悽鳴，走獸為之吟伏，疇臥於草閒，忽有人通云，劉幽州來，欲與田子泰言平生之事，疇神機遠識，知是劉虞之魂，既近而拜，疇泣不自支，因相與進雞酒，疇醉，虞曰：公孫瓚購求子甚急，宜竄伏以避害，疇拜曰：聞君臣之義，生則盡其禮，今見君之靈，願得同歸九原，死且不朽，安可逃乎？虞曰：子萬古之貞士也。深慎爾儀奄然不見，疇亦醉醒。,GJTS-XXD,古今圖書集成·學行典,192
篤行,少與管寧俱以操尚稱，州府辟命皆不就。黃巾起，原將家屬入海，住鬱山洲中。時孔融為北海相，舉原有道。原以黃巾方盛，遂至東，與同郡劉政俱有勇略雄氣。遼東太守公孫度畏惡欲殺之，盡收捕其家，政得脫。度告諸縣：敢有藏政者與同罪。政窘急，往投原，原匿之月餘，時東萊太史慈當歸，原因以政付之。既而謂度曰：將軍前日欲殺劉政，以其為己害。今政已去，君之害豈不除哉。度曰：然。原曰：君之畏政者，以其有智也。今政已免，智將用矣，尚奚拘政之家。不若赦之，無重怨。度乃出之。原又資送政家，皆得歸故郡。原在遼東，一年中往歸原居者數百家，遊學之士、教授之聲不絕。後得歸，太祖辟為司空掾。原女早亡，時太祖愛子倉舒亦沒，太祖欲求合葬，原辭曰：合葬，非禮也。原之所以自容於明公，公之所以侍原者，以能守訓典而不易也。若聽明公之命，則是凡庸也，明公焉以為哉。太祖乃止，徙署丞相徵事。,GJTS-XXD,古今圖書集成·學行典,370
篤行,而度甫覺。度知原之不可復追也，因曰：邴君所謂雲中白鶴，非鶉鷃之網所能羅矣。又吾自遣之，勿復求也。遂免危難。自反國土，原于是講述禮樂，吟詠詩書，門徒數百，服道數十。時鄭元以博學洽聞，注解典籍，故儒雅之士集焉。原亦以高遠清白，頤志澹泊，口無擇言，身無擇行，故英偉之士向焉。是時海內清議，云青州有邴、鄭之學。魏太祖為司空，辟原署東閤祭酒。太祖北伐三郡單于，還住昌國，燕士大夫。酒酣，太祖曰：孤反，鄴守諸君必將來迎，今日明旦，度皆至矣。其不來者，獨有邴祭酒耳。言訖未久,GJTS-XXD,古今圖書集成·學行典,230
篤行,而原先至。門下通謁，太祖大驚喜，攬履而起，遠出迎原曰：賢者誠難測度。孤謂君將不能來，而遠自屈，誠副饑虛之心。謁訖而出，軍中士大夫詣原者數百人。太祖怪而問之，時荀文若在坐，對曰：獨可省問邴原耳。太祖曰：此君名重，乃亦傾士大夫心。文若曰：此一世異人，士之精藻，公宜盡禮以待之。太祖曰：固孤之宿心也。自是之後，見敬益重。原雖在軍歷署，常以病疾，高枕里巷，終不當事，又希會見。河內張範，名公之子也，其志行有與原符，甚相親敬。令曰：邴原名高德大，清規邈世，魁然而峙,GJTS-XXD,古今圖書集成·學行典,227
篤行,初以涼州從事守破羌長，會武威太守張猛反，殺刺史邯鄲商，猛令曰：敢有臨商喪，死不赦。淯聞之，棄官，晝夜奔走，號哭喪所訖，詣猛門，衷匕首，欲因見以殺猛。猛知其義士，敕遣不殺，由是以忠烈聞。太守徐揖請為主簿。後郡人黃昂反，圍城。淯棄妻子，夜踰城出圍，告急于張掖、燉煌二郡，初疑未肯發兵，淯欲伏劍，二郡感其義，遂為興兵。軍未至而郡城邑已陷，揖死。淯乃收斂揖喪，送還本郡，行服三年乃還。太祖聞之，辟為掾屬。文帝踐祚，拜駙馬都尉，遷西海太守，賜爵關內侯。後徵拜中散大夫，薨。初，淯外祖父趙安為同縣李壽所殺，淯舅兄弟三人同時病死，壽家喜。淯母娥自傷父讎不報，乃幃車袖劍，白日剌壽于都亭前，訖，徐詣縣，顏色不變，曰：父讎已報，請受戮。祿福長尹嘉解印綬縱娥，娥不肯去，遂彊載還家。會赦得免，州郡嘆賞，刊石表閭。,GJTS-XXD,古今圖書集成·學行典,346
篤行,為下江督郵，黃武元年太守會稽謝斐獲罪，見收石，因帝幸，易陽具，章為斐陳訴候駕於道，頓首血出，會大風雪，流血成冰，帝駐車省章斐罪得理。,GJTS-XXD,古今圖書集成·學行典,66
篤行,孫拯費慈宰意按《晉書‧陸機傳》：孫拯，字顯世，吳郡富春人也。能屬文，仕吳為黃門郎。孫皓世，侍臣多得罪，惟拯與顧榮以智全。吳平後，為涿令，有稱績。機既為孟玖等所誣，收拯考掠，兩踝骨見，終不變辭。門生費慈、宰意二人詣獄明拯，拯譬遣之曰：吾義不可誣枉知故，卿何宜復爾。二人曰：僕亦安得負君。拯就死獄中，而慈、意亦死。,GJTS-XXD,古今圖書集成·學行典,155
篤行,勵己修學，好陰陽術，數永嘉之亂，同郡管平從敏，元西奔為盜所劫，敏元謂賊曰：此公餘年無幾，願以身代，盜長欲舍之，內一賊弗聽敏元，奮劍前曰：吾豈望生邪，願諸君除此人，盜長遽止之，相謂曰：義士也。俱免之，後仕劉曜為中書侍郎，太尉長史。,GJTS-XXD,古今圖書集成·學行典,114
篤行,歷永寧主簿，安固令領校尉，荒年散財救贍鄉里，郡守王味之以非罪，當見收避之家，供奉誠敬已而，轉避慈谿味之墮水中，進之遽投水拯救，相與沉淪，危而得免，時劫掠充斥近進之門，輒相約不得犯，其信義所感如此，元嘉初詔蠲其徭役。大明八年東土饑歉道蓋以私穀五百餘斛助官賑卹,GJTS-XXD,古今圖書集成·學行典,128
篤行,瓛弟璡。方軌正直。宋泰豫中，為明帝挽郎。舉秀才，建平王景素征北主簿，深見禮遇。邵陵王征虜安南行參軍。建元初，為武陵王冠軍征擄參軍。與僚佐飲，自割鵝炙。璡曰：應刃落俎，膳夫之事，殿下親執鸞刀，下官未敢安席。因起請退。與友人孔澈同舟入東，澈留目觀岸上女子，璡舉席自隔，不復同坐。豫章王太尉板行佐。兄瓛夜隔壁呼璡共語，璡不答，方下床著衣立，然後應。瓛問其久，璡曰：向束帶未竟。其立操如此。文惠太子召璡入侍東宮，每上事，輒削草。尋署中兵，兼記室參軍大司馬軍事。射聲校尉，卒官。,GJTS-XXD,古今圖書集成·學行典,234
篤行,嫂亡無以葬，自賣為十夫客以營冢槨。從祖弟敬伯夫妻荒年被略賣江北，達之有田十畝，貨以贖之，與之同財共宅。郡命為主簿，固以讓兄。又讓世業舊田與族弟，弟亦不受，田遂閑廢。建元三年，詔表門閭。,GJTS-XXD,古今圖書集成·學行典,92
篤行,累遷員外郎、司徒竟陵王子良參軍、尚書儀曹郎。先是御史中丞劉休薦昭於武帝，永明初，以為南郡王侍讀。王嗣帝位，故時臣隸爭求權寵，惟昭及南陽宗夬，無所參入，竟不罹其禍。明帝踐阼，引為中書通事舍人。時居此職者，皆勢傾天下，昭獨廉靜，無所干豫。器服率陋，身安麤糲。常插燭板床，明帝聞之，賜漆合燭盤等，敕曰：卿有古人之風，故賜卿古人之物。累遷車騎臨海王記室參軍，長史校尉，太子家令，驃騎晉安王諮議參軍。尋除尚書左丞、本州大中正。高祖素悉昭能，建康平，引為驃騎錄事參軍。梁臺建，遷給事黃門侍郎，領著作郎，頃之，兼御史中丞，黃門、著作、中正並如故。天監三年，兼五兵尚書，參選事，四年，即真。六年,GJTS-XXD,古今圖書集成·學行典,289
篤行,年數歲，客有造其父者，遇寄於門，因嘲之曰：郎君姓虞，必當無智。寄應聲答曰：文字不辯，豈得非愚。入謂其父曰：此子非常人，文舉之對不是過也。及長，好學，善屬文。性沖靜，有棲遁之志。弱冠舉秀才，對策高第。起家梁宣城王國左常侍。大同中，嘗驟雨，殿前往往有雜色寶珠，梁武觀之甚有喜色，寄因上《瑞雨頌》。常謂寄兄荔曰：此頌典裁清拔，卿家之士龍也。將如何擢用。寄聞之，嘆曰：美盛德之形容，以申擊壤之情耳。吾豈買名求仕者乎。乃閉門稱疾，惟以書籍自娛。岳陽王為會稽太守，引寄為行參軍，遷記室參軍，領郡五官掾。又轉中記室，掾如故。在職簡略煩苛，務存大體，曹局之內，終日寂然。侯景之亂，寄隨兄荔入臺，除鎮南湘東王諮議參軍，加貞威將軍。京城陷，遁還鄉里。及張彪往臨川，彊寄俱行,GJTS-XXD,古今圖書集成·學行典,326
篤行,乃下詔徙幽州。後徵還，除銀青光祿大夫，判祠部尚書事。帝怒臨漳令嵇曄及舍人李文師，以曄賜薛豐洛、文師賜崔士順為奴。鄭子默私誘昕曰：自古無朝士作奴。昕曰：箕子為之奴，何言無也。子默遂以昕言啟顯祖，仍曰：王元景比陛下於殷紂。楊愔微為解之。帝謂愔曰：王元景是爾博士，爾語皆元景所教。帝後與朝臣酣飲，昕稱病不至。帝遣騎執之，見其方搖膝吟詠，遂斬於御前，投尸漳水，天保十年也。有文集二十卷。昕母清河崔氏，學識有風訓，生九子，並風流蘊藉，世號王氏九龍。,GJTS-XXD,古今圖書集成·學行典,219
篤行,主吏不能欺隱。寺成，又極壯麗。靈太后嘉之，除左軍將軍。孝昌中，朝議以國用不足，乃置鹽池都將，秩比上郡。前後居職者，多有侵隱。乃以為之。加龍驤將軍，仍主簿。永安初，華州民史底與司徒楊椿訟田。長史以下，以椿勢貴，皆言椿直，欲以田給椿。曰：史底窮民，楊公橫奪其地。若欲損不足以給有餘，見使雷同，未敢聞命。遂以地遷史底。孝莊帝後知之，嘉守正不撓，即拜司馬，賜帛百匹。其附椿者，咸譴責焉。二年，出為左將軍、涼州刺史。民俗荒獷，多為盜賊。乃令郡縣立庠序，勸其耕桑，敦以禮讓。數年之中，風俗頓革。梁遣其將曹琰之鎮魏興，繼日版築。琰之屢擾疆場，邊人患之。遣長史杜休道率兵攻克其城，并擒琰之。琰之即梁大將軍景宗之季弟也。於是梁人憚焉。屬魏室多故,GJTS-XXD,古今圖書集成·學行典,313
篤行,數加恩錫，思與相見。不得已，乃入朝。世宗與同席而坐，因顧訪洛陽故事。身長八尺，鬚鬢皓然，容止端詳，音韻清朗。帝與之談論，不覺屢為前膝。及辭還，帝親執其手曰：公年德俱尊，朕所欽尚，乞言之事，所望於公。宜數相見，以慰虛想。以御輿令於帝前乘出。顧謂左右曰：如此之事，唯積善者可以致之。何止見重於今，亦將傳之萬古。時人咸以為榮。保定三年卒，時年八十。高祖嘆惜之，贈本官，加冀定瀛三州諸軍事、冀州刺史，諡曰元。篤于仁義，期功之有孤者，衣食豐約，俱與之同。少為司徒崔光所知，光命其子勵與結友。每造光，常清言移日。小宗伯盧辯以業行俱崇，待以師友之禮。每有閑暇，輒詣讌語彌日。恆謂人曰：不見西安君，煩憂不遣。其為通人所敬重如此。,GJTS-XXD,古今圖書集成·學行典,306
篤行,髫齔喪父，事母以孝聞。母曾嘔吐，疑為中毒，因跪而嘗之。伯父魏岐州刺史瑒，深所嗟尚，每稱曰：此兒吾家之顏子也。年十二，魏廣平王贊辟開府參軍事。後丁母憂，居喪骨立。有姊適宋氏，不勝哀而死。士謙服闋，捨宅為伽藍，脫身而去。詣學請業，研精不倦，遂博覽群籍，兼善天文術數。齊吏部尚書辛術召署員外郎，趙郡王叡舉德行，皆稱疾不就。和士開亦重其名，將諷朝廷，擢為國子祭酒。士謙知而固辭，得免。隋有天下，畢志不仕。自以少孤，未嘗飲酒食肉，口無殺害之言。至于親賓來萃，輒陳樽俎，對之危坐，終日不倦。李氏宗黨豪盛，每至春秋二社，必高會極懽，無不沈醉諠亂。,GJTS-XXD,古今圖書集成·學行典,266
篤行,值年穀不登，債家無以償，皆來致謝。士謙曰：吾家餘粟，本圖賑贍，豈求利哉。于是悉召債家，為設酒食，對之燔契，曰：債了矣，幸勿為念也。各令罷去。明年大熟，債家爭來償謙，謙拒之，一無所受。他年又大饑，多有死者，士謙罄竭家資，為之糜粥，賴以全活者將萬計。收埋骸骨，所見無遺。至春，又出糧種，分給貧乏。趙郡農民德之，撫其子孫曰：此乃李參軍遺惠也。或謂士謙曰：子多陰德。士謙曰：所謂陰德者何。己獨聞之，人無知者。今吾所作，吾子皆知，何陰德之有。士謙善談元理，嘗有一客在坐，不信佛家應報之義，以為外典無聞焉。士謙喻之曰：積善餘慶，積惡餘殃，高門待封，掃墓望喪，豈非休咎之應耶。佛經云輪轉五道，無復窮已，此則賈誼所言，千變萬化，未始有極，忽然為人之謂也。佛道未東，而賢者已知其然矣。,GJTS-XXD,古今圖書集成·學行典,333
篤行,至若鯀為黃熊，杜宇為鶗，褒君為龍，牛哀為獸，君子為鵠，小人為猿，彭生為豕，如意為犬，黃母為黿，宣武為龜，鄧艾為牛，徐伯為魚，鈴下為烏，書生為蛇，羊祜前身，李家之子，此非佛家變受異形之謂耶。客曰：邢子才云，豈有松柏後身化為樗櫟，僕以為然。士謙曰：此不類之談也。變化皆由心而作，木豈有心乎。客又問三教優劣，士謙曰：佛，日也；道，月也，儒，五星也。亦不能難而止。士謙平生喜為詠懷詩，輒毀棄其本，不以示人。又嘗論刑罰，遺文不具，載略曰：帝王制法，沿革不同，自可損益，無為頓改。今之贓重者死，是酷而不懲也。語曰：人不畏死，不可以死恐之。愚謂此罪宜從肉刑，刖其一趾，再犯者斷其右腕。流刑刖去右手三指，又犯者下其腕。小盜宜黥，又犯則落其所用三指，又不悛下其腕，無不止也。無賴之人，竄之邊裔，職為亂階，適所以召戎矣，非求治之道也。博奕淫游，盜之萌也，禁而不止，黥之則可。有識者頗以為得治體。開皇八年，終于家，時年六十六。趙郡士女聞之，莫不流涕曰：我曹不死，而令李參軍死乎。會葬者萬餘人。鄉人李景伯等以士謙道著丘園，條其行狀，詣尚書省請先生之諡，事寢不行，遂相與樹碑於墓。,GJTS-XXD,古今圖書集成·學行典,477
篤行,父道虔，魏尚書僕射。昌衡小字龍子，風神澹雅，容止可，博涉經史，工草行書。從弟思道，小字釋奴，宗中俱稱英妙。故幽州為之語曰：盧家千里，釋奴、龍子。年十七，魏濟陰王元暉業召補太尉參軍事，兼外兵參軍。齊氏受禪，歷平恩令、太子舍人。尋為僕射祖孝徵所薦，遷尚書金部郎。孝徵每曰：吾用盧子均為尚書郎，自為無愧幽州矣。其後兼散騎侍郎，迎勞周使。武帝平齊，授司玉中士，與大宗伯斛斯徵修禮令。開皇初，拜尚書祠部侍郎。高祖嘗大集群下，令自陳功績，人皆競進，昌衡獨無所言。左僕射高熲目而異之。陳使賀徹、周濆相繼來聘，朝廷每令昌衡接對之。未幾，出為徐州總管長史，甚有能名。吏部尚書蘇威考之曰：德為人表，行為士則。論者以為美談。嘗行至浚儀，所乘馬為佗牛所觸，因致死。牛主陳謝，求還價直，昌衡謂之曰：六畜相觸，自關常理，此豈人情也，君何謝。拒而不受。性寬厚不校，皆此類也。轉壽州總管長史。總管宇文述甚敬之，委以州務。歲餘，遷金州刺史。仁壽中，奉詔持節為河南道巡省大使，及還，以奉使稱旨，授儀同三司，賜物三百段。昌衡自以年在懸車，表乞骸骨，優詔不許。大業初，徵為太子左庶子，行詣洛陽，道卒，時年七十二。子寶素、寶引。,GJTS-XXD,古今圖書集成·學行典,493
篤行,濟立墅其左。瑱死，屏居七年。大曆初，江西節度使魏少游表為著作即，兼侍御史，卒。濟生子，因其官字曰禮闈、曰憲臺。而禮闈死，憲臺更名逢，幼而孤。及長，耕宜城野，自力讀書，不謁州縣。歲饑，節用以給親里；大穰，則振其餘於鄉黨貧狹者。朋友有緩急，輒出家貲周贍，以義聞。逢常以父名不得在國史，欲詣京師自言。元和中，袁滋表濟節行與權皋同科，宜載國史。有詔贈濟祕書少監。而逢與元稹善，稹移書於史館修撰韓愈曰：濟棄去祿山，及其反，有名號，又逼致之，執不起，卒不汙其名。夫辨所從於居易之時，堅其操於利仁之世，而猶選懦者之所不為，蓋拂人之心難，而害己之避深也。至天下大亂，死忠者不必顯，從亂者不必誅，而眷眷本朝，甘心白刃，難矣哉。若甄生者，弁冕不加其身，祿食不進其口，直布衣一男子耳。及亂，則延頸受刃，分死不回，不以不必顯而廢忠，不以不必誅而從亂。在古與今，蓋百一焉。,GJTS-XXD,古今圖書集成·學行典,373
篤行,即某妻室之季兄。始知亡者姓字，復敘平生之弔，所遺之物終不納焉。少婦及夫堅意拜上，有方辭曰：僕為男子，粗察古今，偶然葬一同流，不敢當茲厚惠。遂促轡而前，驛將奔騎而送，復逾一驛，尚未分離。廖君不顧其物，驛將竟不挈還，執袂各恨東西，物乃棄于林野。鄉老以義事申州，州以表奏中朝，其文武宰僚願識有方，共為導引。明年，李侍郎逢吉放有方及第，改名游卿，聲動遐邇，乃皇唐之義士也。其主驛戴克勤堂牒本道節度，甄昇至于顯職。克勤名誼與廖君同述焉。,GJTS-XXD,古今圖書集成·學行典,213
篤行,有許鐸者，罷武城令，客于徐，勛脅以官，不從。彥曾官屬被囚，鐸潛饋資糧，及死，為收瘞，匿免其子弟，賊平，乃皆歸其喪。詔拜石首令，賜銀緋。僚官焦璐、溫廷皓、李稅、崔蘊、柳秦、盧崇嗣、韋廷範贈官有差，錄其子官之。四世同居，內外長幼無閒。咸通中，觀察裴休表聞，詔旌其門。四世同居，五百餘口共爨，長幼睦，衣食無異。朝廷聞而嘉之，表其鄉曰：旌義。今玉虛觀即其故居也。,GJTS-XXD,古今圖書集成·學行典,177
篤行,姨病，以二女托之曰：長女損一目，汝可娶其次。姨卒，泰乃娶其長者，或詰之，曰：人有廢疾，非泰何適。眾咸服之。嘗置別墅用錢二百緡，居兩月，俾其人他徙，於時老嫗痛哭訴言，泰詰之，曰：老婦常事姑于此，子孫不肖，今為他人所有，故悲耳。泰惻然久之，因紿曰：吾適得京書已別除官，固不可駐此也。且命爾子掌之。言訖而去，他日夢一人紫衣象簡而謂之曰：汝平生德行不虧，名知天府，汝惟勉之。壽九十而終，子展進士及第，世為顯官。,GJTS-XXD,古今圖書集成·學行典,201
篤行,幼孤，祖母攜育于外氏，奉養以孝聞。祖母卒，晝夜哀號，不食數日，鄉里為之感動。始，聞邑人楊教授生徒，日過其學舍，因授《禮記》，隨即成誦，日諷一卷，異而留之。不終歲畢誦《五經》，即妻以女弟。自是彌益勤勵讀書，累年不解帶。時晉末喪亂，絕意仕祿，且思見混一，遂以同文為名字。嘗勉之仕，同文曰：長者不仕，同文亦不仕。依將軍趙直家，遇疾不起，以家事託同文，即為葬三世數喪。直復厚加禮待，為築室聚徒，請益之人不遠千里而至。登第者五六十人，宗度、許驤、陳象輿、高象先、郭成範、王礪、滕涉皆踐臺閣。同文純質尚信義，人有喪者力拯濟之，宗族閭里貧乏者周給之。冬月，多解衣裘與寒者。不積財，不營居室，或勉之，輒曰：人生以有義為貴，焉用此為。由是深為鄉里推服。有不循孝悌者，同文必諭以善道。頗有知人鑒，所與遊皆一時名士。樂聞人善，未嘗言人短。與宗翼、張昉、滕知白為友。生平不至京師。長子維任隨州書記，迎同文就養，卒于漢東，年七十三。好為詩，有《孟諸集》二十卷。楊徽之嘗因使至郡，一見相善，多與酬唱。徽之嘗云陶隱居號堅白先生，先生純粹質直，以道義自富，遂與其門人追號堅素先生。,GJTS-XXD,古今圖書集成·學行典,474
篤行,開寶五年，貶損制度，改內史舍人。後主雅好又事，雖當末運，悉留意于科第。以泌素有文名，使知禮部貢舉。揭榜之前一夕，有程員者夢人報己與王綸等五人及第，員驚喜詣省門，遇楊遂，張觀曾，覬謂曰：榜在雞行街，何忽至此。既寤則聞遂等三人中選。其夏，後主疑泌頗任私意，命張洎覆試遂，再放王綸等，五人乃知洎雖矯泌之弊，然前定固如此。明年癸酉附榜則雞行之應也。泌隨後主入宋，以故臣見敘太宗朝。泌在史館，一日問曰：卿家每食多客，敘談何事。泌曰：臣之親舊多客都下，困窮乏食，臣累輕而俸優，故常過臣飯，臣不得拒焉。然止菜羹而已。明日，太宗遣快行者伺其饌客即坐閒，取食以進，果止糝菜羹，仍皆陶器，太宗喜其不隱，遷官郎中。泌第宅在故里，人稱菜羹張家云。泌為人長者，後官河南，每寒食必親拜後主墓，哭之甚哀。李氏子孫陵替，常分俸贍給焉。,GJTS-XXD,古今圖書集成·學行典,351
篤行,性倜儻重義。在大名，嘗過酒肆飲，有士人在傍，辭貌稍異，開詢其名，則至自京師，以貧不克葬其親，聞王祜篤義，將丐之。問所費，曰：二十萬足矣。開即罄所有，白金百餘兩，益錢數萬遣之。,GJTS-XXD,古今圖書集成·學行典,87
篤行,事父母至孝。父剛嚴，誼獨失愛，惴惴不自容，伺顏色而後進。繼喪父母，號慟晝夜不絕，勺水不入口者累日。卜葬，徒跣負土為墳，往來十餘里，日渡塘澗，泥水沒骭，雖大雨雪未嘗少止。手足皸裂血流，以漆塗之。每覆一畚，必三遶墳號而後去。既葬，遂舍墓旁，負土終喪，人往視之，輒遣去。日一飯，不葷。雖虎狼交于墓側，誼泰然無所畏。明年，吳越大水，山皆發洚，推巨石走十數里。台州山最高而水又夜至，旁山之民，居廬、墓田、畜牧漂壞者甚眾，而獨不及誼。邑人狀其事以聞，詔書嘉獎。事族父衍甚謹，衍愛之均諸子。以祖垂象廕入官，至贊善大夫。嘗知永城縣，歲捐俸錢三十萬，以收瘞汴渠之溺死者凡四十餘。又出俸錢率其下新文宣王廟，兩旁為學舍數十區，旦夕講學于其堂。永城父老稱誼之政為不可及。誼生平敦厚，尚信義，有大志，家貧，不恤有無，常推以濟親友。後通判梓州，卒。子揆纔十六歲，哭誼墓旁卒。,GJTS-XXD,古今圖書集成·學行典,373
篤行,即以數十騎涉夏境，猝與之遇，亟分其騎為三四，令之曰：建爾旗幟，旋山徐行。夏人循環閒見，疑以為誘騎不敢擊。韓琦鎮長安，薦知涇陽縣。說渭源羌酋輸地八千頃，因城熟羊以撫之。琦上其功。又議復鄭白渠，得召對，旋以微罪罷。官至殿中丞，卒於家，年七十二。可輕財樂義，急人之急，憂人之憂。與田顏為友。顏病重,GJTS-XXD,古今圖書集成·學行典,145
篤行,千里求醫，未歸而顏死，目不瞑。人曰：其待侯君乎。且斂而可至，拊之乃瞑。顏無子，不克葬，可辛勤百營，鬻衣相役，卒葬之。方天寒，單衣以居，有餽白金者，顧顏之妹處室，舉以佐其奩具。一日自遠歸，家以窶告，適友人郭行扣門曰：吾父病，醫邀錢百千，賣吾廬而不售。可惻然，計橐中裝略當其數，盡與之。關中稱其賢。,GJTS-XXD,古今圖書集成·學行典,147
篤行,生男方始為人父。鞠育教誨誠在我，壽夭賢愚繫於汝。我若壽命七十歲，眼前見汝二十五。我欲願汝成大賢，未知天意肯從否。子發本京師富家，氣豪樂施，登進士第，月分半俸奉康節。治平閒知壽州六安縣，以目疾分司，居新鄉。子發死，康節以其女嫁河南進士紀輝，視之如己女，伯溫以姊視之。元符三年，紀輝與姜女俱亡。今二子樂道未遇時，與子發交遊甚善，樂道苦貧，教小學京師居州西子發居州東，相去遠。,GJTS-XXD,古今圖書集成·學行典,185
篤行,然後監番、棸、蹶、楀之盛以保安外戚，考《棠棣》、《角弓》之義以親睦九族，興墜典，拔滯淹，遠夸毗，來忠讜。凡所建置，必與大臣共議以廣其善，號令威福則專制之。如此，則天下之人思見太平可拱而俟也。疏奏不報。喟然曰：吾不可仕矣。遂致仕，以太子中允歸，時年未四十。自強于學，不易其志，日與交友為經史琴酒之樂，退居十五年而終。司馬光曰：吾聞志不行，顧祿位如錙銖；道不同，視富貴如土芥。今于之卲見之矣。范鎮亦曰：之卲位下而言高，學富而行篤，少我二十一歲而先我掛冠，使吾慊然。其為兩賢所推尚如此。里閈有與淑同宗者，舉家皆死，惟存二女孩，淑即收養如所生，及長，嫁之。時論多其義。,GJTS-XXD,古今圖書集成·學行典,280
篤行,秉心和平，與人無怨怒。雖在事如不言，然陰以利物者為不少，議者以比劉寬、婁師德。坐張誥貶六年，念之終不衰，誥死，卹其家備至。歐陽修遇概素薄，又躐知制誥，及修有獄，概獨抗章明其罪，言為仇者所中傷，不可以天下法為人報怨。修得解，始服其長者。為鄆州時，吏按前守馮浩侵公使錢三十萬，當以職田租償。概知其貧，為代以己奉。其平生所為類此。,GJTS-XXD,古今圖書集成·學行典,162
篤行,謂與山陽徐積齊名，呼為八行先生。子三人，庭筠其季也，童丱有志行，事父兄孝友天至。居喪毀甚，既免喪，猶不忍娶者十餘年。秦檜當國，科場尚諛，試題聞中興歌頌，庭筠嘆曰：今日豈歌頌時邪。疏其未足為中興者五，見者尢之，庭筠曰：吾欲不妄語，而敢欺君乎。黃巖尉鄭伯熊代去，請益，庭筠曰：富貴易得，名節難守。願安時處順，主張世道。伯熊受其言，迄為名臣。有詔舉人嘗五上春官者予岳祠。庭筠適應格，所親咸勸之，庭筠辭曰：吾嘗草封事，謂岳廟冗祿無用。既心非之，可躬蹈耶。其學以誠敬為主，夜必就榻而後脫巾，旦必巾而後起。居無惰容，喜無戲言，不事緣飾，不苟臧否。聞人片善，記其姓名。遇饑凍者，推食解衣不靳。僦屋以居，未嘗戚戚。尢袤為守，聞其名，遣書禮之。一日，巾車歷訪舊遊，徜徉幾月。歸感微疾，端坐瞑目而逝，年八十有五。鄉人崇敬之，以其父子俱隱遯，稱之曰二徐先生。,GJTS-XXD,古今圖書集成·學行典,368
篤行,劉承詔，唐襄公德威之後，德威五世孫。愉因避黃巢之亂自河南徙居，越之上虞，至承詔十世義居，聚族四百餘人，內外無閒言，和氣致祥，下及犬彘，一犬不至，眾犬不食，號孝義劉家。熙寧中趙抃帥越嘉之，聞於朝，詔旌其門，免其徭役，以寵異之，抃為作義門記。,GJTS-XXD,古今圖書集成·學行典,119
篤行,試禮部不第，閉戶讀書。縣初建學，令周邠三造廬請主講席，辭不就。郡守石牧之亦移書招之，終不往。居旁有赤水港，舊以舟渡多覆溺，規竭家資買石築堤倣閩之萬安橋。人德之，至今名萬橋。詔舉經明行修之士，郡以規應不赴，孫庚登科。,GJTS-XXD,古今圖書集成·學行典,107
篤行,少從胡安定受易，入太學。登元豐三年進士，出仕恪守官，箴濟以廉謹當路才之。元符中上書言事，切中時病，用事者方主朋黨，禁錮賢士大夫籍升，自是沈於選調。建炎初黨禁解，將召用之而山林之志已不可奪，升自奉簡薄而勇於急人，睦親，恤孤，施穀賑乏，鄉人敬之至諱：升斗之升為方斗云。,GJTS-XXD,古今圖書集成·學行典,132
篤行,史詔，字升之，父冀國公簡，母冀國夫人葉氏遺腹子也。頎秀豐下，少有立志，常與豐清敏公稷受業於鄉，先生樓郁以孝聞，遇大比輒引避，常曰：無母氏之節已無史氏矣，誓終身母子不相離。或曰：取薦所以榮母也。詔曰：朝廷設科，思得其用，敢竊為己榮耶。設與計偕，則初志爽矣，況忘親欺君，士君子所不為也。大觀二年詔舉孝友睦，任卹中和八行兼備者，鄉人以詔應命，遂與避於縣東大田山。郡守跡所往，迫使就道，誓不赴。鄉人稱為八行先生。後孫浩貴，累贈太師越國公。王衡，字平仲，大觀中舉八行，操守貞介，死於方臘之亂，賊首聞之，自戮其黨數人曰：何敢殺王佛子。政和戊戌進士，授澧陽令。歲荒捐俸作糜，為富室倡，當路嘉其清德，交章薦之，官至奉議郎。,GJTS-XXD,古今圖書集成·學行典,303
篤行,李猷，字嘉仲，建炎初以婦翁沒王事，自京師詣南都，行在所遇友人陳東，被召至舍館，未定為假館於寺丞。陳正彙東再上書不報，有榜通衢斥附會、李綱者，猷知其為東也，將勸之歸，而東已逮赴應天府，隨戮于市。猷哭且祈曰：陳君以忠諫死，勁節英氣當不與草木同腐，吾欲收其骨歸葬，而莫能得魂，而有靈其啟我心。越日得屍，又得其元，合斂之，方買舟東下，會鄉人胡中行從太學來，欲親護柩，猷服其義，并以行李附之，亦不暇詢婦翁事，亟還京師。,GJTS-XXD,古今圖書集成·學行典,204
篤行,父粹，熙寧中知封川有善政，改知雷州，兼直學士。元勳少穎異，長益惇厚，居鄉慎言動，雖田叟野老不少忽。紹興初領鄉薦中進士乙科，授連州教授。正身率物，尋知封川，嘗上機宜預防七事，多見採納。值廣寇嘯聚薄城，邦人大恐，元勳率僚屬嬰城自守，募善射者連斃二酋，餘黨奔潰。朝廷褒賞，擢朝散大夫，知新州，撫字益有聲。未及大用而卒，人皆惜之。元勳能文章，工詩，清勁沈鬱，類其為人。有集藏於家。仲弟元愷亦有行誼，有江右商人中途苦渴，汲水飲之，因釋裝憩樹下，遺百金而去。元愷見之持歸，復往俟焉。有頃商至，四顧躑躅，長號欲赴井，元愷止之，詢其實，舉囊還，商酬以半，不受。商感謝曰：吾必報子。比居父喪，商至為擇地窆焉。迄今子孫繁盛，果符其言。世以元勳父子兄弟皆賢，故名所居鄉曰：慕德里。其後裔稽譜曲阜，蓋出尚書戣之派，戣曾為嶺南節度使，於宣聖為三十八世孫云。,GJTS-XXD,古今圖書集成·學行典,365
篤行,紹興閒歲大饑家僅中人之產，悉發所有以貸貧者，不責其償。曾孫芻有祖風，值歲疫，施櫬千餘具捐地為義塚埋之。,GJTS-XXD,古今圖書集成·學行典,51
篤行,自號獨善。慶元初呂祖儉忤權奸，貶韶州，大度往送之，伴送者凌辱祖儉，大度以義折之，直欲與之坐獄，從至貶所，久乃還。所以經紀其家者甚至，朱熹致書深加敬嘆，弟大章字約叟亦從祖謙遊，祖儉之卒也，大章距秋試纔四日，舍之就道，護喪以歸。後故人路知監卒於蘄，不能還葬，大章走蘄載其柩歸，割地以葬之。,GJTS-XXD,古今圖書集成·學行典,142
篤行,處家以義歷世不分，馮京題詩贈之云：一水瀠迴遶沌村，子房苗裔此閒存。同居八世三千口，可惜君恩未表門。嘉定閒孫杓守漢陽，嘉其義，捐俸代之納稅，事聞，表其門曰義門。,GJTS-XXD,古今圖書集成·學行典,79
篤行,釗隨侍宦邸母妻留家，居妻以疾卒所親有銜，釗者說其母從俗火葬，釗歸知之以母故口不言而心痛誓不再娶，亦不畜婢妾，積四十年終始一節嘗為人塾師夜有婦奔釗，釗拒之。明旦托辭去，其節操如此。,GJTS-XXD,古今圖書集成·學行典,89
篤行,母病夜半陟西山巔，祝天請代母愈從師閔俊甫試郡庠，踰年分格當升職雲龍乞讓其師郡博士嘉之，遂兩升焉常偕鄭芑待試國庠將入棘鄭芑疾卒。雲龍不就試，傾貲護芑喪歸，次舉乃領鄉薦已而省試不利，絕意科場。居鄉教授潛心理學，有《天原發微》若干卷行世。,GJTS-XXD,古今圖書集成·學行典,116
篤行,王文亮，字昭遠，嘗渡浙江有遺白，金百，金於舟，者文亮獲之留，三日俟失，者至歸之而去不告以名仕至龍川令。子周登進士嘗典鄉郡。,GJTS-XXD,古今圖書集成·學行典,61
篤行,太學生程績從，故人貸錢三十萬，將葬其親，同舍生漢臣紿取之，俾歸，受償於其兄，踰約弗與，圭如其數代償焉。初至京，方入國門道遇鄉士葉祖信為太學陳生裒具棺殮，圭遽曰：溽暑如許，須眾則事緩矣。立與所費用之，其輕財重義類如此。,GJTS-XXD,古今圖書集成·學行典,108
篤行,自少負奇氣，父直方謂與陳亮類，俾從之游，同門者數百人，亮獨稱其議論，可畏讀書至名義。可喜事輒擊節慷慨，及亮以非辜下大理獄，罪且不測，門人畏當路威焰，禁不敢出聲，南強義形於色，走東甌見葉適備述亮冤狀，適曰：子真義士也。即秉燭為作書數通，南強持之走，越袖見諸臺官，訟言無忌。卒直亮之冤，貢于鄉不得第，用右科調富陽尉，禮部侍郎真德秀舟過富春江，南強亟見，且賦詩為餞，人皆壯之。又善文，下筆數千言，不煩繩削而自合矩度，大篇短章恣人取去不甚愛，惜惟《梅隱筆談》四卷藏于家。,GJTS-XXD,古今圖書集成·學行典,231
篤行,剛特博達於學無所不窺，居鄉以孝友見推。置義莊食親族之貧者。歲饑輒出粟以賑，又嘗助貲築堤捍海，及卒無親疏皆痛恤之，子之宏，孫象先，曾孫嶸叟，相繼舉進士。,GJTS-XXD,古今圖書集成·學行典,75
篤行,初從學于張采，采奇其才，處之家塾。吉甫以其知己，事之不去。時盜起江湖間，州將以采知兵使，督州兵討之盜。有張家僮率眾掠邑里，采將攻之，而賊先發遂遇害，吉甫走告州將曰：張提督為賊所殺，諸子皆幼，吾當為師復讎。州將義之，授以兵，兵寡議者勸更募之。吉甫曰：我募而眾，彼亦眾矣，不若出其不意急擊之。即擣賊所屯，賊窮以金擲地，兵爭取金，賊脫去，吉甫立斬數人以徇，慷慨流涕誓不與賊俱生，眾感動願效死力，攻一寨破之，餘寨皆走，乘勝追擊，斬首數千，生擒僮賊斬之，俎其心肺為文祭其師，境內賊柵數十悉平之。元兵至，州將唐震死之，眾勸吉甫降太守可得，吉甫曰：吾為師復讎而已，他豈所望哉。即日散遣所部，隱居不復言功名事。景定元年卒，長子子暾元至正進士，應奉翰林同知制誥，兼國史編修。,GJTS-XXD,古今圖書集成·學行典,328
篤行,蚤孤，奉母孝，謹修長者之行。發給賑荒，鄉里有警，裒下以相保。造橋甓途以利行旅，視義而動，無所顧愛，嘗作亭曰：月近。鄉里稱賢之，咸曰：鄒月近云。,GJTS-XXD,古今圖書集成·學行典,71
篤行,即夷堅志還，金秀才也，居仁義鄉之大琛山，嘗有海南黎安祚試春官，宿其家，既去，遺囊金數十，金洙謹識之。未幾黎生復至，乃詰其實，悉以歸之。黎感願輸其半，洙一無所受。州以事聞詔賜束帛，又善事父母，能竭其力，鄉人稱為孝廉。,GJTS-XXD,古今圖書集成·學行典,107
篤行,父真為新繁典史，子孫遂家焉。壽年九十七，樂善好施，鄰有盜取其綵帛，眾得其情而告之，壽曰：彼亦自有帛耳，我何與焉。嘗積百金一罌，有急難者慨然與之。耆年時每扶蒼頭徐行街巷，遇貧乏皆隨意賑濟，子孫科第蟬聯，人以為積德之報。明昌五年詔復役終其身，仍著於令。,GJTS-XXD,古今圖書集成·學行典,124
篤行,幼有志節，慕荊軻、聶政為人，年三十始折節讀書。時人高其行誼，目曰張古人。後客崧山，從仲振受《易》。年五十，始娶魯山孫氏，亦有賢行，夫婦相敬如賓，負薪拾穗，行歌自得，不知其貧也。鄉里有為潛種瓜者，及熟讓潛，潛弗許，竟分而食之。嘗行道中拾一斧，夫婦計度移時，乃持歸訪其主還之。里有兄弟分財者，其弟曰：我家如此，獨不畏張先生知耶。天興間，潛挈家避兵少室，乃不食七日死，孫氏亦投絕澗死焉。歲饑，嘗捐粟千石以賑貧民，有司立石紀其事。,GJTS-XXD,古今圖書集成·學行典,211
篤行,陳應麟，字天祺，淹貫經史，至曆數之學無不究其指歸。一日乘馬出，有失馬者亟前認馬，應麟問曰：子亡馬幾何時。對曰：逾月矣。應麟有馬數年遂與之，挽轡而去。明日馬從別得，乃詣應麟，叩頭謝庭下。至元間朝廷以安車召賢良，應麟對使者曰：吾祖宗世為宋臣，子孫不忍食元祿。固辭不起，賜號純德先生。趙文敏常為《逸民詩》以美之。,GJTS-XXD,古今圖書集成·學行典,153
篤行,居家孝讓，事繼母尤謹，燕閒無惰容。恥言人過失。大德丁未東浙大祲，太原發巨艘販泉南廣東之米，平價以糶，遠近畢集，辟為清泉，鹽課使司。歲凶官不降本，亭戶失業，太原發己貲，視官本增三之一以貸，諸戶隨其力之所及而收其入，建倉於王家團之後，以便轉輸，亭戶德之，相率祠之。有持舊書易米者，輒應之，遂蓄至數千卷，曰：吾子孫必有能讀是者。至孫良果能讀其遺書焉。性不事藻飾，居側有橋道經全武，凡三鳩工集力為之不怠。大德壬寅歲饑，發廩捐資賑濟，鄉里有司嘉之。,GJTS-XXD,古今圖書集成·學行典,219
篤行,何敬德，字孤巖，上海浦東人，樸謹不妄語，善蓄積會計事。吳郡張瑄行舶筦庫，數年贏，羨莫可勝，數一髮不以自私，瑄父子方倚任之，敬德亟辭去。瑄既貴盛，故敬德等伍皆佩虎符為萬戶千戶，敬德方布衣蔬食以施貧賑乏為事，勸瑄父子毋嗜進厚藏以速禍。及瑄敗，黨與禁錮，而敬德超然無累。大德十一年杭大饑，官設粥仙林寺中，民殍死猶眾，敬德乃請杭好善而材智者數人，即菩提寺作粥，夜煮寘大甕中，明旦饑民至者先後列坐，相向虛其前，以行粥食，已以次去。日煮米七八石至十石，始六月至八月，凡七十日。明年春，敬德請僧衲衣。集諸好善者收聚道骼枯胔數十萬，具瘞之。夏為粥如昨歲，始五月朔踰三十六日，而敬德沒，年五十七，後十八日所貯錢米亦盡。道路皆曰：何不延何長者。至中壽今窮人無所賴矣，胡長孺曰：往歲湖州作糜食饑人，糜脫釜猶沸涌器中，人急得糜，食已輒仆死百步間，長者夜作粥貯大甕中，蓋懲湖州事也，有意哉。何清甫，大德間歲凶，出粟二千斛賑濟，事聞詔旌其門。,GJTS-XXD,古今圖書集成·學行典,407
篤行,好讀書，薦為真州掌刑獄吏。時夏月多疫，起且暮勞問，給醫藥，召獄卒諭以陰騭，出私財日具湯餌，又為粥以食之，無德色。妻金久無子，元統甲戌產子貴，貴子四，其季曰：善。官至憲副，後子孫累世貴顯，人以為陰德報云。,GJTS-XXD,古今圖書集成·學行典,101
篤行,至元甲午荒，有官來縣踏勘，邑令恐擾害，以豐熟報。即轉任去，護孫奔至永州，再三為地方哀告，官始復來踏勘，果實。發倉濟饑，民賴蘇生。連荒三年，嘗煮粥施濟里人，號為：仁濟太尉。至今立廟塑像以祀之。,GJTS-XXD,古今圖書集成·學行典,95
篤行,幼好讀書，為監司吏，後以弟亡乞歸，養父嘗有貸彬父財百餘緡者未償而死，彬欲焚券不取。北海縣界有蓮花，每值霖雨淹水傷，田鄉人患之，彬出貲傭力為致通焉。至正初旌表。,GJTS-XXD,古今圖書集成·學行典,79
篤行,羅世華，字明遠，弟世英，弘、惠、天錫世昌皆耆年，五世同居。至正二十四年有司上其事，詔旌其廬曰：同居耆德羅氏之門。宋學士濂作《五老圖序》以紀其盛。,GJTS-XXD,古今圖書集成·學行典,72
篤行,好施與，葬鄉鄰之不能葬者十數家。歲饑出粟賑濟，宅前有巨港二十餘丈，舊深架木橋易壞，涉者病焉。益捐資鑿石，建石橋十六，人甚德之，稱為：新橋葉氏。至正間舉文學，任處州錄判。,GJTS-XXD,古今圖書集成·學行典,84
篤行,父圭以明經起家，常捐腴田以益學廩，宣城貢師泰文學政事，知名當世。至正末居寧之北郭，遂具舟迎其家，後貢以不事二姓卒，燧為經紀其喪，捐地以葬，別置田供祭。明初會詔興學，杭守辟之講義，錢塘侍御史薦之於朝，除粵東寧遠令，有惠民政，至今祠之。,GJTS-XXD,古今圖書集成·學行典,116
篤行,王進德，字仁甫，其先自汴來，家金陵，勤苦生殖，家道以興。進德事兄如父，好施濟，無所，其最著者郡庠燬，進德搆講堂極宏敞，并陳設器具，所費七萬餘緡。買宅一區，割田九百畝，創建江東書院。朝錫以額，設官掌其教。置義莊以贍親族，修城隍以扞井里，遇父母忌日，修時祀致終身之哀。謙和惇厚，未嘗以貲富齒長而傲貧賤，炎天獨處，必正衣冠，見者肅然。年八十四卒。從子子清字寅叔，事母盡孝，人無間言。富厚不逮進德，而樂施好義，惟力是視人以為難。,GJTS-XXD,古今圖書集成·學行典,210
篤行,與楊惟楨，陸居仁善，以先世受宋恩，誓不仕元。幼遭二親喪，哀毀成禮，貧不能家，三十乃娶，家居花涇塘，力稼穡，甘淡泊。夏椿延為館賓，供御甚厚，時曰：吾素清儉，不欲以肥甘損福。夏心重之。鄰有孀婦私餽餅餌，毅然拒之，婦曰：以公館居故試公耳。時曰：汝為婦可試邪。夏知之，益加敬焉。時錢鼒從楊維楨讀書，郡中啜菽飲水，時每資以力學，其後鼒家稍腴，以囊橐留時館，鼒死，完封歸其家。張氏據吳，杜門不出，壽八十有七，陶宗儀有《義士傳》。,GJTS-XXD,古今圖書集成·學行典,208
篤行,有西村孫氏者，故素封與談濟有隙，濟子死，誣孫殺之，訟於府，將檢視而濟妻不忍其子之析骨也，使濟夜叩衍昌之門曰：吾始意不至此，誠以君之言俾少資我，可告息也。於是議以百五十金為濟養，及葬其子費，事已，濟至衍昌所，受金，因留三之一以報衍昌，衍昌緘識歲月，穴置之床下。後五年遇濟於城南，望見衍昌而趨，衍昌呼止之，問無恙，曰：向之所得旋為族人分攫蕩盡，今羈棲呂城且不能歸故土，何面目復見丈人。衍昌邀至家，謂曰：若但改行，吾為爾資。遂出所藏之，濟猶識故物也，頓首愧歎，受金而去。又衍昌家夜亡粟，事發為里人所盜，其人反訐於官，累訟得實，將發驛，衍昌度歲饑，久繫，今遠遣，萬一道死，是吾以數石米殺之也，為宛轉解釋，竟得不罪。人得其品藻者咸以為榮。甚有甘刑罰所加而恥為丁君所短者，所著有《滄洲集》。,GJTS-XXD,古今圖書集成·學行典,339
篤行,能文工書楷，師歐陽率，以薦授中書舍人，與大學士高拱有交。舊未嘗至其門，及拱為張居正所傾，禍且不測，士皆引去，拱歸柱獨護之。編修吳中行疏論奪情，杖闕下，以身後事屬柱，柱為醫療甚至。尋歸，以貧終其身。,GJTS-XXD,古今圖書集成·學行典,98
篤行,汪仕政，居凌清以孝弟稱。歲凶，散粟周貧，不能耕者。助牛種，不能喪者給衣棺，修葺橋梁，負債者焚券，鄰有爭者以道義利害告戒之。,GJTS-XXD,古今圖書集成·學行典,61
篤行,王昱，字子明，由奉化徙之句章鄉，鄞西南四十里有蕙江，廣十數丈，往來常苦徒涉。昱捐貲建橋，綿亙如虹，遂為百世永利。六世孫以進士官至郡守。,GJTS-XXD,古今圖書集成·學行典,67
篤行,張仲祈，字漢傑，志識軼群書無不窺，輕財重然諾。賑乏恤貧，邑中或待舉火或仰婚葬，惠施不倦，有范文正風。父未立祀田，易簀之夕，命出己田一頃為之垂，今血食不墜，子姓之貧者賴焉。子惟善除四川行中書省都事，惟本負異才，業儒有聲。,GJTS-XXD,古今圖書集成·學行典,109
篤行,嘗與同邑吳德和原善輩設義塾延翰林，張廷璧訓其鄉之子弟。初里中惟陸種淳率眾開白馬堰，引水灌田，至今食其利云。,GJTS-XXD,古今圖書集成·學行典,53
篤行,桂元卿，元末有段指揮率兵駐邑，其麾下某擒邑南棧匠兄弟三人，誣以從叛，元卿急出所藏金二十往救，不足，妻李氏以銀釧易金益之，由是三人得免。司訓章璘作傳記之。,GJTS-XXD,古今圖書集成·學行典,76
篤行,洪武初以貢任湖州府通判，在官六年，操守如一，催科不擾，屢膺獎薦。致仕歸，以耕讀教子孫，和敬勸鄉族，周恤貧困，化導強橫，人敬服之。年七十六歲終。還金化盜，操舟拯溺，子孫至今顯貴。,GJTS-XXD,古今圖書集成·學行典,88
篤行,其父思賢與徐右之交善。思賢死，妻唐有娠，晝夜悲泣，右之日使人存問，且慰之曰：若生子，吾當妻之。已而果生文信，右之遂館為婿。洪武初，右之坐事，文信請代行，右之曰：汝未有子，豈可為人死。不許，既而右之事白得還，復以事被逮，文信曰：今已有子，可行矣。右之亦不許，文信潛冒右之名以往，竟死於獄。右之感其義，即屏妾侍，遂無子，都氏至今奉其祀焉。,GJTS-XXD,古今圖書集成·學行典,167
篤行,家富好施，有盜入家匿藏，召出諭之，且予之錢而勉以力耕。所居鄰侵宅界，曰：人無所不為，惟天不可欺，不知他日此地又歸誰家。洪武初有司舉明經，以老疾辭，孫文淵貴，贈刑部侍郎。,GJTS-XXD,古今圖書集成·學行典,84
篤行,至壬辰兵起，散家產萬金為一方保障，遠近皆歸之。偽吳平洪武時，舉賢良方正，徵聘不赴，乃卜宅楓江，相地九龍曰：吾世有隱德，然不敢望富貴，吾子孫得為善人能保詩書之澤足矣。妻沈氏即萬三女，知有家難不受嫁貲，亦奇女也。,GJTS-XXD,古今圖書集成·學行典,104
篤行,侍父入蜀，游學京師。及父沒，扶柩歸葬，終喪復登方孝孺之門，以卒所業，文行重於士林。及孝孺被刑狼藉，人莫敢收稌與，鄭恂潛至，聚寶門外，求其骸骨以歸，禍幾不測，人稱其義。永樂中以儒士舉預修《郡邑志》，及採上二朝實錄事跡，以病瞶不仕，號瞶樵，所著有《青巖類槁》。,GJTS-XXD,古今圖書集成·學行典,128
篤行,陸平世，居邑之西麓，富甲一邑。洪熙元年歲大歉，盡免所貸錢，作粥以食餓者。正統景泰閒再饑，前後出粟五千餘石，麥八百斛給賑濟，詔旌為義民，表其宅，宴之光祿，授散官歸，年九十卒。,GJTS-XXD,古今圖書集成·學行典,86
篤行,宣德癸丑貢入太學，授杭州衛經歷。在任優恤軍民，差遣有節，衛官不得私役。上官重之，薦擢趙州同知，事公平，士民悅服，歷任五載餘，謝病歸。仁愛閭里，尤注意於鰥寡孤獨。天順中流賊陷城，邑民張俊家無類，宗齊養之十載，及沒殯葬之，人多其義。,GJTS-XXD,古今圖書集成·學行典,114
篤行,正統六年出粟一千五百石，璽書旌門。景泰壬申復出粟一千三百石，賜冠帶。安邦讀書，善詩賦，積而好施，歲饑出粟貸人，而不計其息，窘償者取券焚之。,GJTS-XXD,古今圖書集成·學行典,69
篤行,郝玉，正統六年寧夏饑，輸米麥一千五百石，敕曰：國家以民為本，爾郝玉能輸米麥一千五百石賑濟饑民，有司以聞，朕用嘉之，茲用敕爾為義民。特命行人勞以羊酒，仍免本戶雜派差役五年。尚允蹈忠厚，表勵鄉俗，無負朝廷褒嘉之意，欽哉故敕。正統六年出粟一千石，本縣奏請旌其門。當道上其事，旌表。馬驥，正統六年輸麥一千二百石敕旌。姜禮，正統六年捐穀七百石賑濟，立碑免差。,GJTS-XXD,古今圖書集成·學行典,174
篤行,為諸生時五月刈麥讀書場樹下，一客來納涼，腰袋懸樹上，遺百金而去，貫次日候樹下，及晡有客抱樹號，貫詢其故，知為遺金者，出原袋還之，客願以半謝，卻不受。正統丁卯貫夢一白鬚翁語之曰：爾有陰德，上帝增爾祿壽矣。是歲舉於鄉。,GJTS-XXD,古今圖書集成·學行典,107
篤行,兩廣總督陶諧四世祖曰：仕成者。當正統閒以富民供大璫，阮某其後，阮倉卒被命，入意不測，密召成以私積六千金托之，成持歸投井中。居數年阮竟死，成出井中金走白守吳某，守曰：金無知者爾物也，盍取諸。成固謝，會饑悉散以賑鄉人，以是稱陶長者。後數十年卒，陶氏簪纓相繼，人以為皆成所種云。,GJTS-XXD,古今圖書集成·學行典,136
篤行,徐永元，六世同居。正統戊午歲大饑，出穀二千石以濟不給，有司上其事于朝，遣使齎敕旌為義民，勞以羊酒，復其役五年。,GJTS-XXD,古今圖書集成·學行典,55
篤行,陳本忠，家世殷富，愛施與。正統庚辰輸米九千二百斛，子志高二千斛，志達穀八千八十斛以備賑，又憫流民露宿，乃即舍傍披草萊構百十楹居之，復施粥二月以食餓者，全活甚眾。後父子三人俱奉敕旌表其門。,GJTS-XXD,古今圖書集成·學行典,93
篤行,包秉鑑，字孔明，世有隱德，博雅善詩酒，喜拯人患難，周人急乏。時馬步巡司久缺，縣借以管攝，鄙夷不屑。正統壬戌連歲大饑，奉詔出粟賑濟，尋遣行人賜敕旌之。敕：浙江處州府遂昌縣民包秉鑑，國家施仁，養民為首，爾能出稻穀一千二百二十石用助賑濟，有司以聞，朕用嘉之，今特賜敕獎諭，勞以羊酒，旌為義民，仍免本戶雜泛差。正統閒出穀一千一十石賑饑，詔旌其門。正統閒縣饑出穀一千一十石賑饑，詔旌其門。,GJTS-XXD,古今圖書集成·學行典,189
篤行,章禧遠，正統閒歲荒出粟二千石賑濟，有司以聞，賜敕獎諭，勞以羊酒，表其門，免雜役，詣闕謝，賜食闕門，建旌義堂以奉璽書。,GJTS-XXD,古今圖書集成·學行典,58
篤行,王湑，字懷玉，博洽多才藝，以詩歌名，不樂仕進。正統閒歲饑輸粟二千石以賑鄉之老弱，事聞詔旌其門。子光杕能承父志，上嘉而官之，不就。,GJTS-XXD,古今圖書集成·學行典,64
篤行,初貧拮据，負米養親，義還清源客遺金二十兩。家稍裕捐資修造萬安、富來二石橋。董千車田竹篠嶺古城于諸路，又買河西渡舟備棺收葬冀州殍活。常鎮饑民無筭。景泰乙亥郡饑輸粟，賜民爵一級，立尚義坊。,GJTS-XXD,古今圖書集成·學行典,92
篤行,天性孝友，無子或勸納妾，禧曰：吾兄有子，何用妾為。天順壬午自汴還，有溺人觸舟旁，急援入舟中，灌以米飲乃甦，詢知為漁父，遂返棹數十里，訪還其家。嘗寓京邸，拾遺金十金，翌日其人泣至尋覓，禧審實還之，毫不受謝又嘗商閩，有誤與貨價十金者，禧追還之，行事率類此。禧卒，妻劉氏守節。天順閒歲饑，出粟四百石助官賑濟，有司上其事，旌表其門。天順年閒輸粟七百五十石賑饑民，旌表。,GJTS-XXD,古今圖書集成·學行典,180
篤行,熊敏信，號樂耕，子泰幼。成化初邑人繆希軾解府米銀八十兩飲市肆醉遺，敏信繼至拾之，默俟半日，始歸軾，至中途，覺奔回，長號欲自盡，其仲兄敏文素善卜教，軾向主家求之，敏信聞之，詢其故，併詰其數驗得實，罄囊還之。軾願分以半，堅謝不受。一日隆寒行鄉，曲遇二三小兒，戲中一兒逐溺池中，敏信隨衣履抱救，時兒已不能言，兒父返誣而執之，敏信從容以救治之，方少頃，兒甦乃得白，父母羅拜伏謝。季兄敏忠嘗施棺助葬，蓋亦好行其德云。,GJTS-XXD,古今圖書集成·學行典,203
篤行,讀書尚禮，雅重節義。家考澗以勤儉自力，鄉族有稱貸者，輒應其求。平生濟患難，助婚喪，里人德之。成化閒歲大饑，出粟三千二百斛又施粥以食，無告者，上聞遣行人旌表，仍復其家，今尚義坊在本鄉故里。,GJTS-XXD,古今圖書集成·學行典,93
篤行,張，字廷泰，號閱耕，性曠達無城府，高尚邈世，篤嗜佳山水，肆意遨遊，動踰旬月，輕財恤貧乏。邑中恃以舉火者數十家。成化閒以例入太學，甲辰陝西饑輸粟七千石佐賑之，詔授宣議郎，除工部主事，不赴。少隨父宦蜀，歷瞿塘劍閣諸勝，皆有詩名《三巴遊》草行世，方伯蔡霞山刺史，范伯軒為作前後敘。子表奇並博學有異才，嘗稱為張氏二龍云。,GJTS-XXD,古今圖書集成·學行典,156
篤行,生而穎異，為文下筆立就，弱冠領成化癸卯鄉薦，明春試禮部中乙榜，授海州學正，甄陶士類，率先德行，一時學者欣欣向方。性慈惠，好施予，凡子弟貧乏無資力學，及婚葬不自給者悉賙之，俾各得其所。子希程舉嘉靖辛丑進士。,GJTS-XXD,古今圖書集成·學行典,102
篤行,賦性倜儻，持身剛正，人以雙堠夫子稱之。時成化歲大饑，紳為食於路以待鄰邑之饑者，折券棄債，遠近賴以全活。閭里不能葬娶者捐金助之。有商亡金於路紳得即歸之，商分金往謝，紳曰：與其受半，寧弗返也。竟弗納，其輕財好義如此。成化七年大饑，出糧米八百石賑濟，事聞詔旌其門，有尚義坊。凡貧不能葬者舉之，人皆高其義。,GJTS-XXD,古今圖書集成·學行典,149
篤行,吳夔，字學夔，教諭永春，後諭濰縣，吳士沈孟淵卒不能斂，賻以金。鄉人崔巍兄弟以疾卒，斂以歸葬。恥附逆瑾，致仕家居。僉憲韓邦奇夔之門生，分巡三衢，龍游，胡癩頭遺數百金，求釋罪，拒之甚嚴。二守喬遷，亦門生訊西安梁宰獄，以二百金遺夔，求囑免罪，毅然辭謝。其剛介類如此。性孝友，吮母疽，父喪廬墓，讓兄室捐田祀先。,GJTS-XXD,古今圖書集成·學行典,151
篤行,方諭，弘治閒捐穀二百五十石賑饑。孫一坤于萬曆十六七年竭廩，活人甚眾，施槥無數，命子懋功，學醫施藥。懋功至七十七歲臨終之時，藥籠猶在手也。自明初至弘治閒六世同居，凡內外婚葬禮義必均，咸無後言，巡方嘉其賢，命知縣田登具禮旌異。,GJTS-XXD,古今圖書集成·學行典,111
篤行,倜儻負俠，多義舉。里無力娶者出資為婚，喜人乞假不厭頻，以艱子嗣益放志詩酒，盡散其積。弘治四年歲大祲，易產得八千金，分道嘉湖告糴救賑，遠近活者不可數，計至老得兩子，有聲庠序閒，壽九十。,GJTS-XXD,古今圖書集成·學行典,91
篤行,沈麟，沐陽諸生，少有俠氣。正德初，流賊擾淮，太守劉被執，麟直入寇壘，諭以大義，寇悟放歸，督學御史方廩優之，巡按張獎曰：救太守于寇壘可謂義士矣。,GJTS-XXD,古今圖書集成·學行典,71
篤行,事父頗孝，其父性甘質朴，鑄進錦衣為壽，父卻之，即終身不服綺羅。又友愛諸弟，因父卒不瞑目，知其念幼子，即捐己產資之。平生善堪輿，嘗過館陶見十里之鄉無井，令掘井于山巔，得泉，眾神之繪像祀焉。正德三年荒甚，施粥于七里莊，全活數百人。有殍者輒助之棺。婺源潘尚書潢應試時，遇盜於涇，餽贐金十兩，解衣送之。後得解首，鑄遨遊卒于京，潘感泣率諸縉紳表其行以誄之。正德六年蒙敕獎譽，勞以羊酒，旌為義民。義父張全，正德六年授貴州長官司吏目。恕與俱往，無何夫婦相繼歿，恕經營萬方，負骨歸葬，人以為難。,GJTS-XXD,古今圖書集成·學行典,239
篤行,吳元，自無錫徙居武進，長厚好施，里人以孝義稱。正德八年大水，民多溺死，收遺骨千餘，瘞之。嘉靖初建養濟院，屋一百十九間，六年歲歉，出穀千餘設粥賑濟，民賴全活。復建徐湖等橋，郡守以尚義旌之。,GJTS-XXD,古今圖書集成·學行典,93
篤行,任御馬監太監，城南門外小河舊無橋，每遇夏秋潦水泛漲，即南北隔越，數日方通。卒有官使經過，率乘筏冒險，屢遭覆溺之患。正德十一年銳等捐貲巨萬，構立橋，官民至今賴之。,GJTS-XXD,古今圖書集成·學行典,80
篤行,正德己巳輸粟二千石助賑，正德十六年輸粟一千五百石助賑，嘉靖乙巳年輸粟一千石助賑，嘉靖辛卯年捐千金構下陂橋，置義田百畝以贍族之無告，置學田八十畝以贍族之業儒。屢請鄉飲不赴，院司給送冠帶不受。,GJTS-XXD,古今圖書集成·學行典,94
篤行,少有至性，一月七喪，哀毀營葬如禮。正德間以進士知桐鄉，擢守高唐州，時流賊寇高唐紘增墉，浚濠，揀丁壯親肄武事，賊遂竄伏，部民有白某地窖錢可發，發可數十萬，不為動知，嚴處二郡治以不擾，投劾自免，歸耕蘆子，渡西與傭保相雜，作未嘗乘車，徒行里中，一日童子夜從田間還。邏卒以夜行呵止，紘謹遜避。詰旦知為官人，匍伏陳謝，徐慰遣之。嘉靖初用廷臣薦起，知建昌府卒，環堵蕭然有清白聲。,GJTS-XXD,古今圖書集成·學行典,183
篤行,正德辛未歲饑，出粟六百石以賑，子達亦出銀五百兩以給軍餉，御史移檄旌獎。嘉靖辛丑又出粟五百石賑饑，旌其門。,GJTS-XXD,古今圖書集成·學行典,52
篤行,嘗館於大姓徐氏，有同門生易某相友善，貧無以自存，將投故知於汴，朝宗曰：道路遠，人心叵測，適有館榖之便，可少留乎。易喜過望，時徐姻有杜兵部令其子從朝宗學，朝宗遂以讓易，而易更欲得朝宗之館，陰謀奪之，聞者咸不直易，奮臂來告朝宗，笑曰：故人情厚寧有是耶。明日遂托故辭徐而舉易自代，人以是咸多朝宗而惡易。會正德間修郡志，將列其事，朝宗亟止之，曰：揚友之過以成己名，君子勿取也。況彼為貧累耳，亦何過哉。人以是愈多朝宗，為不可及。李清，開縣民。正德中流賊壓境，委守隘賊間，出黃土漕，清知其狀，要擊斬之。事聞授武寧巡檢。,GJTS-XXD,古今圖書集成·學行典,253
篤行,黃瀾，字源之，太學生屢舉弗售，遂一以孝悌力田為務。生平多義舉，如設義學，鑿井置義莊，姻黨有急屢謁無厭色，凡羇旅阻厄者無問識不識咸計程授之廩。正德中歲饑，疫發粟千斛有奇，散給鄉人，置五為糜，食餓夫，所活千計，死者棺殮之。事聞，旌表門曰：尚義。,GJTS-XXD,古今圖書集成·學行典,120
篤行,為諸生時嘗館豪家，夜有奔者，儒拒之，因托故歸。居家古道，自律言行，必以禮作，教家要律，傳於後。子文誥戊子貢士，文佑乙未進士，官刑部主事。,GJTS-XXD,古今圖書集成·學行典,68
篤行,正德末歲民厄兵荒，崇鎡義出銀五十兩，米粟百餘石，傾囷輸賑。臺司移檄，屬吏舉行旌義之，典錫名器以榮之。彝靖，四川土官。嘉靖初捐田種三十石置學田，又出榖一千石賑饑民，巡撫張吏部。趙嘉之，各表紀其義。索文德，嘉靖初歲凶，捐粟千石以濟貧乏，活者甚眾。,GJTS-XXD,古今圖書集成·學行典,121
篤行,所居嘗藝竹，自號竹溪。甥唐順之為作《竹溪記》，海內傳誦。嘉靖間由例貢仕至大理寺左寺副，左遷南康推官，告歸鄉。故饒於財，好行其義，往往修建橋梁，千金不惜其尤。大者助入學田一千畝有，奇士賴其利，至今學田之數宜興甲江南，卿田其十七也。又倣徐文靖置義田一千畝以贍族，置義莊于篠里。侍郎陳儒作記勒石。又置役田八百畝以給里人之輪充里役者。年五十七卒，弟光祿丞道有才識，尤善成兄之志，嗣子克信見貤封。,GJTS-XXD,古今圖書集成·學行典,193
篤行,嘉靖丁亥山陽饑，委董賑有羨金即還，官大中丞。嘉其賢，擢崇明教諭，所得俸分給族黨，比歸貧如諸生時。既老自置一棺，有不能殯者輒割與之，族有瞽者貧謁瓚，瓚視其家止瓶儲豆三升，即分半給之，曰：吾與汝俱貧，吾目獨勝汝。,GJTS-XXD,古今圖書集成·學行典,104
篤行,王友松，素行醇謹，兼工濟人術病者，投以劑罔不活，未嘗責其報。嘉靖辛亥年歲將盡矣，夜行偶蹋一物，檢之歸，則人所遺金也。翌午有朱姓者自言係鬻產之價，友松審實歸之。人有贈以：拾金還主非圖報，施藥授人不問錢。曾于除夜坐小恙，召子兆麟曰：汝謁神須遵微。路值危難者救之，趣之行，至郭家港見廬有被火，其家正鼾齁，疾呼鄰人起共撲滅之。終不言隱于壺，不求聞達。壽八十而終，子兆麟世其業，孫名振中丁卯鄉薦。,GJTS-XXD,古今圖書集成·學行典,193
篤行,馮餘慶，字祖貽，崇道屯人，七歲通音律，能文，數奇不售。嘉靖丙午貢大廷，授西華令。一塵不染，取家資供薪餐之奉，諸士之寒者待以舉火。累年，積俸金數百兩，捐建長橋于邑郭，利涉濟眾。政成拂衣歸，萬民擁軾，邑人立祠樹碑尸祝之。家居施義田百畝用贍貧族，清而仁者也以孫貴，贈太僕寺卿。事親至孝，自幼及長愛慕不衰，兼以拾金還主，嘉靖間旌表。,GJTS-XXD,古今圖書集成·學行典,162
篤行,李廷陳，嘉靖己酉鄉薦，任萬泉知縣，歷解州知州。為人持重，端謹嗜義。樂施，為古文詞，爾雅純正。嘗捐貲重修先師廟，又改建啟聖祠。兩值荒歲戚屬賴以舉火者十餘家，歲疫復施藥餌以蘇病者，平生足跡不入公門，真鄉國儀表也。郡大夫兩表其閭，一曰：鳳翔千仞，一曰敦義右文。,GJTS-XXD,古今圖書集成·學行典,127
篤行,家素豐輕財好施，生平慕范文正為人，置義田三百畝以供享祀里中不能娶不能葬者，出資以助之，有忿爭者質之於尹，片語立折。人方之王彥方云。會歲凶，出米賑濟，所活甚眾，州守義其事上聞，又置義田數百畝以招四方之來學者，嘗載米往湖南，彼地饑，悉賑之。仲子孟豪登嘉靖丙辰進士，歷官僉憲，孫一鶴、一鵠皆舉孝廉，尹膺褒封，鄉評重之。嘉靖甲子由明經授教諭，造士以德行為先，積穀數斛率以賑貧，有貸者輒焚其券，及歿悉來償。,GJTS-XXD,古今圖書集成·學行典,198
篤行,嘉靖甲子歲貢授四川興文縣，訓導未幾，告歸。及居家，有縉紳遣使致書，餽贈甚厚，以恭受書返餽。居常捐貲周恤，蜀祀名宦。,GJTS-XXD,古今圖書集成·學行典,57
篤行,坦衷率易，事親孝，待昆季友愛，登嘉靖壬子鄉薦，初授金谿令，陞臨江別駕，轉南康，俱有政蹟，念父耄遂謝政歸養，尚艾年也。性好施，篤友誼，時弟逋官賦三百餘就逮，即為代償，親族有喪，悉厚賻之。凶年出粟以賑貧，族姪貧，為婚娶，經紀其事。萬曆己酉洪水出，金以賑被患之甚者，舉賓筵三十有六，麗水令以世德匾其廬，享年九十有五，祀鄉賢。,GJTS-XXD,古今圖書集成·學行典,159
篤行,曹禎，曹仁五世孫，孝弟力田務，為長者。嘉靖甲辰倭寇石墩，轉掠大康橋，禎與弟祑集眾鳴金擊之，賊褫魄去，村里賴以保全。邑令鄭旌獎。禎孫文學名卿子，憲來選貢授肇慶別駕，清理廠稅，督造戰艦，甚著治績。,GJTS-XXD,古今圖書集成·學行典,96
篤行,遂染病而不可藥。提牢者之殘毒又如初入獄然，吏卒皆以必死，惜之至，有相與泣下者。迨五月，幸代之者我養虛公也，乃檢醫藥，視飲食，察形脈，候寒熱，臨榻撫摩存問旁午，有踰骨肉。且說堂出予老監，遷于外庫。復維持保護，周悉備至。故楊子得有今日皆養虛賜之耳。夫舍己拯人，義莫重焉；生死骨肉，恩莫隆焉；締交于囚奴之中而援之切，情莫篤焉。士感知己，懷此罔極。夫人能不以生死利害動其心，然後可以幹天下之事。但養之不豫，而見道未明者，則好義之心不勝其趨利避害之心，養虛之憐我實義氣之由衷，生死不能眩其志，利害不能易其謀。推此而于天下之事又何所不可為也。人情每好其同己而惡其異，己故欲知己之人品當於好惡我者觀之。然因己所好所惡之人亦可自考其人品之何若。,GJTS-XXD,古今圖書集成·學行典,314
篤行,楊子不以生死利害動其心，為天下除讒賊；養虛不以生死利害動其心，為天下全善類，其相好之情固可以自信，而相同之心則貴相終。始繼自今，養虛果終為善人也。則其好我者當以之為幸，不然可羞也。,GJTS-XXD,古今圖書集成·學行典,90
篤行,已楊子果終為善人也，則養虛之好之者當以之為喜，不然可悔也，已是養虛必不貽楊子之羞，然後為施恩於有終；楊子必不貽養虛之悔，然後為報施於無斁。一時意氣之相與，實終身人品之攸關，可不慎乎。次年冬當論報，公走白尚書曰：公當力爭，毋令天下後世以賣法罵廷尉。日數反，尚書難之。公退欲自具草救不果，作詩以弔之有曰：市曹聞說僇言官，公論須當屬蓋棺。汝與誰人遊地下，我將何面立朝端。時論壯之。官終黃州知府，祀鄉賢祠。子汝稷萬曆己卯舉人，知沔陽州，有惠聲。章元縉，嘉靖末出田三百畝入宗祠以贍族，郡守旌匾。嘉靖戊午饑，賑糜施藥全活甚眾，親舊貧無歸者為之殯埋。三延蜡賓，壽百歲，表於坊。,GJTS-XXD,古今圖書集成·學行典,281
篤行,黃泮，字本育，嘉靖閒由貢授長垣教諭，值令缺監司檄署篆辭，以不諳吏事，監司益重之。諸生唐守約家貧蚤世，其妻即自經柩前。泮上之臺使者，旌其行，一切樹坊治墓悉捐橐以助。一廩生以試被黜，舉家悲啼不已。泮為白之，當事復得收錄。士論翕然，謂設學以來未有如黃先生仗義惜才者，子文璧亦好行其德，以諸生世其家學焉。,GJTS-XXD,古今圖書集成·學行典,148
篤行,嘉靖壬子歲凶，邑賦難輸，令被譴，責民困捶楚，貫捐金代納，厥後民爭償貫，辭不受。巡撫郝巡按薛表其門曰：儒義先聲。萬曆丁亥甲午歲，復大歉，貫子大輔兩發積粟賑施，全活甚眾，至今人猶誦焉。姚添，嘉靖閒歲大饑，出穀數千賑濟二邑，府縣請旨旌表，固辭不受。,GJTS-XXD,古今圖書集成·學行典,121
篤行,劉瑱，性忠直，篤於好義。隆慶二年捐貲一百二十兩修城垣，又輸工助建北城樓，知縣義之，上其事，匾旌之曰：尚義。隆慶庚午年饑，潮輸穀一百二十石以賑貧乏，縣令榮以冠帶，匾其門曰：為國賑民。,GJTS-XXD,古今圖書集成·學行典,90
篤行,傅良瑞，性朴而謙，篤於孝友。諸姪少孤視若己子，隨其材器訓迪成立。與人交久而能敬，每輸金以賑鄉閭之乏絕。其貧不能舉喪者，市棺給之。隆慶改元歲大歉，竭囷以濟饑，仗義樂施，大率類此。及卒州人汪應璧作傳紀之。,GJTS-XXD,古今圖書集成·學行典,100
篤行,為安成望族，世有隱德，往來吳楚間，所交皆名卿士夫。慷慨好施，嘗傾橐以贖友人之。末年復讓產於兄，當道每旌其義，傑曰：吾自敦吾倫也，何以名為課。子尚賢萬曆甲午鄉舉，歷冰蘗以蒼梧令，最贈如其官。孫嗣翰、嗣乾亦同科中式。,GJTS-XXD,古今圖書集成·學行典,106
篤行,萬曆己酉鄉舉，連上春官不第，閉門讀書，醇謹介朴。父母繼喪，孺慕終身，事兄最恭，視兄弟子如己子，家故不豐，皆計口授食，遣嫁姪女獨如禮。壬午歲大歉，鬻產市米，糜粥數處，人賴全活。與人交誠信，不欺，即有犯者亦不之校。為孝廉四十年，恂恂如長者，後令嘉禾邑，小而殘撫綏噢育，民賴保聚。未幾告歸，析產半給諸姪，尋卒。,GJTS-XXD,古今圖書集成·學行典,152
篤行,事母至孝，以父早喪，棄儒治生。萬曆十六年大饑，輸穀數千活人甚多。族有兄弟爭產致訟，忽中夜思曰：我無以對。景明各持簿受平其內行，服人率如此。邑令嘉其義，請于上匾旌焉。,GJTS-XXD,古今圖書集成·學行典,82
篤行,萬曆十八年大水，人皆趨城避，光宗居黃落河一小埠，水已沒釜，妻父吳廷弼棹一舟救之，光宗顧其鄰曰：吾去，此輩溺死矣。急以舟遷鄰人于陸，然後挈妻子登舟抵城。吳立城頭望，三日不見至，詢其實，泣曰：吾婿誠長者後。郡守挽之曰：處士傳中兼節俠，古人品格竟何殊。,GJTS-XXD,古今圖書集成·學行典,123
篤行,萬曆中歲大歉，輸納百石給冠帶。長子國貢性淳厚，重然諾，敦姻睦族，戒其子曰：吾家累世忠厚，曾祖永相極意培養，祖萬實雖蚤世而貽謀宏遠，汝曹宜滋培元氣，毋習于浮薄。因移家于城，使子孫便于就學而急于排難息爭。人稱孝友忠厚，傳家宜世，有餘慶云。置產代婚。萬曆丙辰歲祲，發粟六百石賑貧，全活甚眾，鄉人德之。萬曆間歲饑，出粟二百石周貧窶，二百石佐官賑，復有數十金以贍寒士。,GJTS-XXD,古今圖書集成·學行典,179
篤行,性喜施予，捐金修橋梁，建廣惠寺。萬曆中遇荒歲，施穀百石，煮粥以賑。中年喪偶，自是不再娶。撫按各給匾以旌其門曰：義夫。郭純學，樂善好施。明萬曆閒值歲荒，捐米賑饑。本縣旌其門曰：綸褒左券。,GJTS-XXD,古今圖書集成·學行典,92
篤行,博學、負才氣，嘗有武弁持千金求屬事於其姻婭之在要路者，卒謝不可。既屢蹶禮部試，壯心不已。及天啟中，逆璫亂政，乃拂然去之。子潤球亦有文行，官高州衛經歷。萬曆二十二年歲祲，出穀五百石賑濟鄉族，事聞以尚義嘉獎之。,GJTS-XXD,古今圖書集成·學行典,103
篤行,萬曆二十九年六月成以蕉扇招市人殺稅監，參隨自詣獄。吳人義之，乃更其名曰：賢。賢未死時，江淮間稱為葛將軍，舟船祭賽之，輒有驗。後十餘年赦歸，病卒，葬虎丘山塘文。文肅震孟大書墓碣曰：有吳葛賢之墓。,GJTS-XXD,古今圖書集成·學行典,96
篤行,會川巡檢歸，置漏澤園，施藥與棺，買山作義塚。萬曆戊午春洞庭風作，舟覆積尸四十餘，時逢悉買棺葬之。太守王題恩施不報四字旌其宅。邑紳姜性等題仁覆風興四字贈之。,GJTS-XXD,古今圖書集成·學行典,77
篤行,萬曆間既膺恩選，仍卒志下帷不倦。丁酉舉于鄉，辛丑成進士，殿試二甲第八名，授戶部主事。以忠孝為心清貞。厲節甲辰選刑部浙江主事。乙巳督榷臨清，歷本部員外、郎中。天啟甲子遷吉安知府。歲饑捐俸以賑，活人萬口。適魏璫怙權，生祠遍宇內，安人亦欲以白露書院為祠，節不從。歲饑，死者相枕藉，節鬻產易穀以給貧民，值不足。劉孺人脫簪，珥衣飾佐焉。藉以全活者數千。邑令高其義，欲以上聞，節厲詞止之。蓋居心誠厚不欲以沽虛譽耳。歲丙午母年八十四矣偶不豫節衣不解帶日不再食籲天願以身代旋逝，節嘔血不能起，家人扶救，少蘇彊立，省視諸大事屬纊後，未幾，百日竟絕粒而死。其至性然乎不可強也。時年六十有三，遠近聞其卒，皆感傷流涕。督學道使者季可汧疏其行誼於朝，請入鄉賢崇祀焉。所著有：《屺樓草休憂篇》、《河洛定解》行于世。,GJTS-XXD,古今圖書集成·學行典,343
篤行,萬曆間隆往南關外，路拾四十餘金，候失主。至晚忽見四人忙尋，一人啼哭欲死，云：係賣產完賦，今失此銀不死何俟。隆詢實，慨然還之。失者願與分半，隆曰：欲我辭十萬而受萬乎。好利者不為也。其人跪拜不已，歸置主祀焉。,GJTS-XXD,古今圖書集成·學行典,102
篤行,吳承裕，唐諫議大夫吳兢裔也。吳氏有祠在兢墓側。吳氏中衰，祭祀疏缺，祠門與道人居。初，懸大士畫像，既易塑像，復遍塑諸佛像，居然蘭若。雖吳氏亦忘其為祠矣。承裕心傷久之，念無可與語者，乃決計獨為遷諸佛而復祠焉。先以米五石施慧光寺，囑曰：夜有所寄門毋扃。薄暮繫三舟子僻港，而密戒佃僕數十人二鼓齊集，犒酒食，率之入祠，命移佛像入舟，道人旁阻，扃之于室。三舟滿載，乃以道人送至慧光，而佛之未遷者尚多，悉出諸田陌。有伽藍者眾數神之，皆心恐舉不能動，承裕數之曰：爾既正直有靈，奈何欲占我直筆公地。一掇而起。于是奉列祖神像就位，設祭鍵門而退。村人及族中佞佛者，晨聚而大詬，謂而滅香火為陰宅耶。承裕不與辯，徐延入祠則祖像儼然南面，几筵香燭畢陳，眾皆稱服。是日有農人夙出，見陌間神像纍纍，驚悸發病。承裕別構三楹安之，眾益嘆服。承裕為人正直，有才略，好行其德。萬曆庚子歲饑，捐米三百石給散，有方民賴以濟。邑中起承雲塔，工人築基須麥芒十斛，仲冬無覓處，一吏試求之承裕，果得。其治家精密如此。,GJTS-XXD,古今圖書集成·學行典,432
篤行,許讓，字遜夫，讀書有志操，善事繼母，友幼弟。酷貧而介親知，憐其窘周以一金經年封識宛然還之。教二子，閒日突無煙，課讀自若。萬曆戊戌年四十九，竟自沈于舍北響塘涇。,GJTS-XXD,古今圖書集成·學行典,79
篤行,博學能文，恬不欲仕。萬曆戊子歲祲，發穀數百石，活數百家。戊戌又祲，復倍賑，全活者亦倍。有司給冠帶旌義，俱堅辭不受。長瀾、楊澌二渡，各郡通津病，涉多淪溺，各捐數百金建立石埠，往來者德之。有待舉火者，無不輒應，尤加意子衿，開池館為會堂，每資其課藝。善賦詩，壽八十一而終。,GJTS-XXD,古今圖書集成·學行典,133
篤行,于未，字次公，湛子，性通明，好結納，所交多賢豪。其贍族，惠里，焚券，高風至今猶在人口。時有濬吳淞江之役，捐粟三千石，御史題獎。凡義所當為，千金不惜。接師傅以禮，飲饌必豐；御家以嚴，僮僕無一恃貴勢睚眥人者。未及仕而卒。子照亦孝友，凡父有未了事，悉稱貸以完之。萬曆丙子舉於鄉，好施與，撫兩幼弟成立，存友之孤，贖還鬻身者。數困公車，銳志進取，子玉立貴，應得封，不受，乃先封其母，後封建寧府通判。,GJTS-XXD,古今圖書集成·學行典,194
篤行,何厚基，字仲摶，萬曆閒以胄監授陝西苑馬寺監正，攝西安府，耀州富平縣篆。卓有政聲。時地震，山民多壓死者，厚基捐貲給棺價，前後掩骼以數百計，民德之。陞王府長史以老辭不赴。生平喜施，予推解衣食，傾囊倒篋，終其身無倦色。,GJTS-XXD,古今圖書集成·學行典,106
篤行,崔藹然，恬澹寡營，不與物忤，尢慷慨好義。萬曆戊戌歲祲，減價開糴，一方誦義。邑侯匾旌良善。族建宗祠，有桐山木一業，盡捐助之。嘗作室，係祖遺，分地價買成局開基定磉已卜日，或見忌嗾賣者回贖，即靜聽之，雖重費工料弗惜，其退處卑約如此。邑侯贈匾清風玉樹。蕭九仞，天啟元年輸粟一千石賑濟饑荒，奉旨建坊旌表曰：義風追古。,GJTS-XXD,古今圖書集成·學行典,153
篤行,恐無益也。饒某愈，泣別，呼天以謝。年七十六日昇領壬午鄉薦。先是壬午元旦，高面不釋然者夜將闌，其子跪以請，曰：疇昔之夜，予禱夢以決今歲之大比，不協。曰：何以。曰：爾上庠也，余夢揭一榜，於零庠注優劣名余名在優中，爾無與也。予是以不釋然也。曰：吉甚。凡人家子孫昌大必由祖父積德所致，翁廁名德行，何吉如之。高曰：善。是歲昇果登榜，高壽七十九卒於正寢。高嘗曰：平生無他長，兢兢自守，至於色則不敢有二。暮年言及父母猶泣下，食遇旨輒舉箸思及親。里中學者私諡曰：端孝先生。,GJTS-XXD,古今圖書集成·學行典,228
篤行,基發解庚子例得坊金，一日散宗黨略盡。歲大祲，賑米數百斛，屬兵興族皆任役不忍，獨以例免，為請代於官，毀家助之。預刻亡期，趺坐而逝。崇禎七年以按臣薦贈官待詔。,GJTS-XXD,古今圖書集成·學行典,77
篤行,韓維城，通州諸生。崇禎閒吳巡撫鎮密雲，差役解官餉入京，渡東門外河遺所齎銀及文書維城拾於渡所，候久之有倉惶至者拊膺而悲則前遺金解役也，訊實而還之，役拜謝而去。,GJTS-XXD,古今圖書集成·學行典,78
篤行,幼穎異，每記誦終身不忘，尢精於易，年十七即補弟子，員試輒高等。席贏餘慈惠好施，家歲置藥籠以餌貧病者。明崇禎丙子丁丑歲大饑，民掘草根為食，正減損饔飧，煮糜餉之，遠近扶老少就食，啜聲聞數百步外。至丙戌丁亥疫饉交作，餉之如前，全活甚眾。值世亂，決志不出，隱居讀易，著《三易合參》行世，至今家習戶誦，永為學者津梁焉。,GJTS-XXD,古今圖書集成·學行典,154
篤行,少而聰明，稍長誠孝事親，有經濟才，鄉閭重之。肄業府庠，棘闈九戰未售。崇禎閒邑令黃奉行修築各鄉抵，省官路紆者直之以為捷徑，然路易新舊，則田多變更，事役紛擾。紳士耆老咸謀於賓，賓毅然任之。偕眾呈請藩司批路循古道，無容遷就田產，稅糧不便填塞等語。踏勘回詳一如賓議，各鄉修葺廢圮，公私兩便，蒙縣優獎，匾曰：高義勤公。從此抵省周行國課無虧，民稅得存，皆賓之力。至其見難排解，遇窘相周賓之，生平不可枚舉。卒年七十有二，其繼室譚氏撫育七子二女，孫五代相見，卒年百歲。人以為積德之報云。,GJTS-XXD,古今圖書集成·學行典,235
篤行,生有至性，兒時從里社飲，每懷果以遺母，人稱其孝。崇禎庚辰歲大祲，見委道路者，曰：人餓且死，吾貯朽粟何為。悉出所積散之，自是疊饑以好施故，家亦中落不恤也。,GJTS-XXD,古今圖書集成·學行典,76
篤行,兄弟敦倫尚義，族黨中有三十未娶者，婚之。三喪未舉者，葬之。庚辰歲饑，出米百石以濟，後患蝗，復施三月，全活者眾。,GJTS-XXD,古今圖書集成·學行典,55
篤行,甫七歲喪母，號慟哀毀如成人，遂奮憤力學，年二十三舉於鄉，即以經濟自負，目光如炬，精悍之色嘗見眉宇。凡鄉邑利弊每於當事直言之，而篤於五倫，內行淳備，尤為里中所推重云。,GJTS-XXD,古今圖書集成·學行典,82
篤行,既析居生產頗豐，見兄貧復與合爨。生平多膂力，通天文兵法。崇禎甲申年未及壯，絕跡不就試，隱居鄉墅，以延師訓子為業。時有起廢之令，以盡節勉其所親。好施與，嘗於崑崙橋旁築廬種瓜，每日給行旅，不取錢。年歉盜袪其篋，後於鄰近見所盜物，隱而不言。人有負數百金以所築居償，輒焚券不取。鄉人思其直諒比之王彥方焉。,GJTS-XXD,古今圖書集成·學行典,148
篤行,崔玉乾，居縣之西南馬申莊。宛平武姓者遺一囊於道，玉乾揣知財貨也，呼之已不及聞，因祕藏不令家人知。次年復遇其人，即提原囊還之，其人驚拜，請中分，玉乾不納。邑侯秦申詳本道，給冠帶優免終身差徭。任昌樂縣主簿，歸田。歲饑，出粟千石，蒙賜散官。武尚學，尚登弟，出粟五百石同兄賑饑，人稱難兄難弟。張廷柏張承憲李彥貴按《永清縣志》：張廷柏，張承憲，俱仁和里人。出粟百石賑饑。李彥貴輸粟二百石賑饑。邑常歲歉，道殣相望，仁聰賑貸不取其直，或施以饘粥。鄉人獲濟者眾。有司嘉其義。,GJTS-XXD,古今圖書集成·學行典,229
篤行,樸茂負直節，慷慨好施與。里中義舉，事無官民巨細，皆不惜傾囊焉。親故不贍者周之，取予平等，不欺五尺。負逋者雖更貸，必應之，無吝色。眾詫曰：人負我緩不誅償幸矣，復爾爾得無過乎。遠曰：彼非急難不復告我，我挾而難之，不忍也。疾革諭子曰：我生無他長，惟周急一節，爾輩毋違遺訓。盡焚所負券而歿。先是陳令、焦令，旌之楔曰：齒德並茂，曰：德義可孚。,GJTS-XXD,古今圖書集成·學行典,166
篤行,李文新，庠生，施德好義，積貲為善。宗族貧不能婚娶者，輒代為畢事。歲延良師，訓族子弟，異姓來學者亦樂館穀焉。城邑歲時一至而已，年踰七旬。芮伯正，為義官，慷慨好義，施學田百畝。,GJTS-XXD,古今圖書集成·學行典,86
篤行,王天相，好施樂善，不遺餘力，結庵以齋。緇黃捐穀以濟軍需，本縣匾旌曰：耕讀樂業。泉石幽貞，今子孫顯達，人以為樂善之報。馮守業，尚義樂施，捐貲活貧，輸粟救荒。今子孫顯達，人以為好善樂施之報。楊念，縣民，治家嚴肅，一門雍睦，七代不分。本縣匾旌曰：七世同居。,GJTS-XXD,古今圖書集成·學行典,125
篤行,薛志禮，茂才通載記以舌耕館某所。有誤遺百金於門者，竟去。志禮得之不忍，歸廢午餐以待。薄暮，其人至，疾呼覓金，遂付之，蓋大戶以納官者，人以卜。薛氏之昌矣。,GJTS-XXD,古今圖書集成·學行典,76
篤行,劉寧，輕財好義，以耕為業，信義自持，歲荒胔骼，滿野皆築埋之。遇饑，則救急之，有扈文進者老而無依，延置於家，五年禮敬不替。疾復療治卒，擇地以葬，所遺金帛悉緘付其子。邑令作義士歌，以美之。蕭恩，少貧好義。家稍裕，煮粥活人甚眾，捐地三畝為義塚，不能葬者助給之。胡世臣，以先業萬金讓二弟，性慷慨好施，助里人婚葬甚眾。有劉強遺柴夫銀十五兩於城外，泰拾之，求而歸強。強欲與其半，竟不受。,GJTS-XXD,古今圖書集成·學行典,187
篤行,蘇湯宇，號寰，慶恩之長子，以歲貢任河南儀，封縣訓導。性至孝，父病，割股嘗糞，撫育庶弟成立，俱入泮。有青縣任性，浩與湯宇交好性，浩以三百金寄貯。後夜被盜，室中之藏幾罄，獨此金尚存。黎明即馳還之，有友死不葬，助之多金，復割地八畝以襄其事。又故人妻貧，捐一年之廩餼而戚友倡率賴以贍養其孤。疫疾盛行，憫尸骸枕籍，盡伐家園大樹。三十二株為棺以葬之，施義塚十餘畝。凶歲斗米二兩盡，出所蓄穀七十餘石以賑。其高義實難磨滅，而父子相繼行善，俱出自然，所當亟為闡揚，以勵末俗也。一日，其子出，拾得遺金。景命往候之，失金者果奔號而來，遂驗還之。子琰登第，咸以為陰德之報。,GJTS-XXD,古今圖書集成·學行典,274
篤行,潘應聘，生員。民樂子貲雄於邑，好善樂施。值歲饑，散糧百石，焚券千金。胞姪二失怙恃，撫若己子。娶妻，析產闔學，公舉德行焉。子淵恩貢，孫植登賢書，人咸以為天之報施善人云。,GJTS-XXD,古今圖書集成·學行典,83
篤行,醇厚質亮，且多遠略，樂義好施，里人仰之，嘗耕於野而遇覆鬲若宿藏者，立呼。鄉鄰畢至，乃發之，則空中焉。人服其識量。,GJTS-XXD,古今圖書集成·學行典,56
篤行,監生，授中書舍人，少以文學顯，乃遊太學，日斥財毀家，以助大農之急歸里。後課子耕讀，嘗擁書萬卷，志慕古人。乙卯歲，祲，賑粟煮粥，所活無算。於村北孔道刱石梁，以通來往行人，目為韓家橋云。尢深于性命之學。卒年八十餘。高司寇珩誌其墓，子沖成進士。,GJTS-XXD,古今圖書集成·學行典,119
篤行,舉進士任戶部主事，遷員外，尋改工部。國家建置多所節省。有邑人舊與同遊，卒於京師，琚捐俸置槥出，衣殮之。時貴弄權，下令云：天不雨，是京城寄柩為祟，可悉焚之。琚夜傭人潛移郊觀中，仍賄觀主，俾祕之獲全。,GJTS-XXD,古今圖書集成·學行典,98
篤行,嘗與友人數輩訪妙相寺，一僧華適入門，僧方擁一小婦飲，見華惶急第呼曰：來，來。華笑，反手閉門謂友人曰：師乃不在。去之，僧避華，既不至，然亦絕不聞有人知其事者。後二十年，僧會華家葬事，當受繒，返而言曰：厚德久不報。華問故，則曰：二十年事忘之耶。曰：竟忘矣。聞者益嘆服。長者以貢為教官，其孫魯生成進士。,GJTS-XXD,古今圖書集成·學行典,148
篤行,任太醫院吏，目賦性樸實，有古人風。嘗捐地百畝為學田，以贍寒士。歲饑，輒輸粟百餘石賑濟，全活甚眾。又為里甲置宅一所，充傳舍市馬數匹，佐走遞之不逮者。生平為德于鄉家，以此破至歿，無悔心焉。,GJTS-XXD,古今圖書集成·學行典,92
篤行,家貧落魄，千里赴義，不漫為然諾。嘗遊泰岱道，出於濮路拾遺，鏹置笥中，榜四衢曰：有遺金在此幸來認取。果有主藏吏李遷徒跣來曰：此官鏹也。為鋌二，為件十二，為數六十有四。自安出鏹，與眾驗之，而信舉還遷。分其半為壽，自安笑曰：自安身雖貧，不肯以不義之財自浼。一時咸稱義士。,GJTS-XXD,古今圖書集成·學行典,132
篤行,家頗富饒，雅好施予。值歲大饑，出所蓄粟千石，散于鄰封。淮南大祲，郁載麥千斛往輸于官以賑之，當道義焉。歲給輿皂米肉。,GJTS-XXD,古今圖書集成·學行典,57
篤行,明旦一人號於途云：夜遺一袋，貯銀百餘兩。錦驗實，盡還之，略無難色，其人願以半謝，錦笑曰：我貧人，勿以相累。事聞，遠近嘆服。,GJTS-XXD,古今圖書集成·學行典,61
篤行,少以副旗從方山之役，其友吳姓者為賊所傷。鰲收其骨以歸。嘗客越得遺金數錠，竟還之。受蔣氏張氏遺孤之托，俱不為負，子言貴。鰲年七十餘，與妻並封。人以為積慶之致云。,GJTS-XXD,古今圖書集成·學行典,79
篤行,有修虎者以金四百假橐於繼祖。流賊破城執繼祖，盡劫其資，賊退，完金歸虎。虎曰：僅以身免，寧復有金。繼祖曰：背友全身，所不為也。後記其事于旌善亭。,GJTS-XXD,古今圖書集成·學行典,71
篤行,通書史，曉世務，立志不仕，隱身于農，其言曰：臨民之事，非涼德可干。吾姑為其藏者，天不負吾，當貽之子孫耳。為人百行，醇備其大者，在拒，鄰婦還遺金。鄉人有不平，輒就直之，一言胥服四壁，蕭然晏如也。朝夕課子，後多以詩書顯。,GJTS-XXD,古今圖書集成·學行典,108
篤行,好施予，建穀旦侯村兩橋。族人力不能完賦者，代為辦納。鄉里不能婚葬者，出資以助。何文定銘其墓曰富而好義。汴梁張平山常繪宋郊，渡蟻圖以贈。,GJTS-XXD,古今圖書集成·學行典,67
篤行,世業醫，好施予，見貧不能婚葬者，輒罄貲以濟。尤好掩枯骨，活乞丐，拯困恤孤。一日，有行客暴卒，澄收葬，其家人尋至，又助費使扶柩還。,GJTS-XXD,古今圖書集成·學行典,64
篤行,為諸生試，每冠軍三世同居，事親備極色養。親相繼逝，水漿不入口七日，惟恐墜先人緒。堂兄弟欲析爨膏腴，盡讓諸昆，惟取其瘠鹵百畝，供伏臘焉。慷慨賑乏，多方拯困，又其夙性也。村居課諸子讀書。先以忠孝為根本，仁讓誠樸為實行。村閒秀者，力不能就塾，恆代出束脩。無容西南之鄙，不數年列章縫者百餘人。歲祲，人有聚夥為盜，既集，諗實共詬曰：我輩各自求食，豈敢為人洩忿，犯大賢之廬。盡解去，素孚鄉黨，一時敬服比為鄭社云。以子振商貴，累贈正議大夫、兵部尚書，祀鄉賢。,GJTS-XXD,古今圖書集成·學行典,222
篤行,趙含玉，素多義氣，豪俠自任。流寇大亂，公舉首領統率鄉兵防守城池。後寇襲城，玉夜戰身亡，賴以無恙。邑人悼慟，立祠知縣。石可勵題其門，聯曰：一戰保孤城死之日猶生之年，千秋留浩氣入其祠想見其人。,GJTS-XXD,古今圖書集成·學行典,94
篤行,趙若豹，字子變，號阜所，父科累試不售，憤疾而卒。胞兄若冰卒臨潁任中。豹為家務所累，不獲，終舉子業，撫姪若子，皆借以成立。孫光耀甫十齡，訓之甚篤，時有鬻子償債者，立焚其券。隆冬施煤施衣。里中有爭鬥，必來取衷。號義士焉。蕭湘，長子愚，次子懋，俱鴻臚寺序班。七世同居。監察嘉其義，數請建坊旌表。王尚濟，天性醇厚，好拯急難。歲荒，餓莩盈野，盡為收葬。李之矩，庠生郟。自大亂後，白骨盈野，矩目擊心愴，盡拾而瘞之。王思齊，進士王預父。西客病，寄金三百，客子來還之，分金以報不受。馬國驤，城破流離，寶豐有友，老母相投，貧無資贈，盡出其妻簪珥以濟，俾得子母全活。,GJTS-XXD,古今圖書集成·學行典,273
篤行,以資游成，均授嵊縣丞。當督輸卻例金不取，進瀋陽衛經，歷曉事親孝。母病，侍湯藥不懈，生平赴義，好拯人，於急師蔣某旅卒。家貧，曉經紀逆其喪歸，葬之，遊太學，同舍姚生遺其袖中金，為曉所得，候其人歸焉。里中稱為鸛山先生，著有《賓柳亭稿》。,GJTS-XXD,古今圖書集成·學行典,115
篤行,高仲光，豹韜衛，世職大司馬。遣齎疏入都，行至山東，投旅邸，得遺金一囊，約三百餘金，因解鞍秣馬以待。至次日，客始尋至，且泣且訴，仲光取付之，各問姓名而別。先是仲光，踰四十無子嗣，後生四子，長名居仁中。萬曆辛丑武進士。,GJTS-XXD,古今圖書集成·學行典,107
篤行,施鳳，字鳴陽，隨祖商淮陰，勤誦讀，以所業質。倪文僖謙文僖驚曰：從游者，多矣好古不同流俗，惟鳳一人。風益潛心理學，歸吳提學御史，戴珊敦遣入，試以病辭。錢學士溥以經明行修薦，亦不就隱居，教授終其身。鳳食貧礪行，不以干人敝褲，破帷不易，亦不垢孝友，恭慎家人輩，皆化焉。初，鄉有狂悖，數犯鳳。鳳不較，益厚之。鄉人輒悔改。嘗構亭於松竹閒，客至相與宴飲，怡然自適。咸稱為東岡高士。,GJTS-XXD,古今圖書集成·學行典,184
篤行,本姓吳，年七歲父貧，鬻周襄家。冒周姓，襄幼子與甥飲婿家，夜歸。健引炬而前，俄有人挾兵持火尾之，詰襄所往。襄知為賊，不敢對，賊怒自滅火，又撲滅健火手中。襄右股因拔刀捽襄於地，甥子咸潰走，健直前手執一賊，奪刀插泥淖。中刀入，指為斷。賊大怒，舍襄捽健。健與抱持，襄遂得脫，已賊大至，不勝忿，投刀亂斫之。襄且隱隱聞健與賊持久，始絕，賊視健腸胃流出，棄去。俄而復甦，猶呼襄所在，強起走，創劇仆普思橋。會襄率人來援，與遇，掖歸，視襄中刀處，為作楚狀。又見襄子與甥俱無恙，因索糜食許，嘔血一斗死。健時年二十三。,GJTS-XXD,古今圖書集成·學行典,248
篤行,以醫術與禮部郭正域、善大學士沈一貫，借妖書傾郭波。及譽會審日，法司出空頭劄云：汝只說妖書出郭侍郎，便領劄。授官否，則用炮烙刑。譽曰：上天難欺。自後屢受酷刑，譽指天誓，日至死不承，郭誣得白。,GJTS-XXD,古今圖書集成·學行典,94
篤行,樂善好施，明季賦役繁苦，文光為置役田圖，民勒碑志。德維揚一商遺千金於其邸舍，文光急遣人齎還之。商來謝曰：留俟後會可也，何煩遠致。文光曰：恐誤罪臧，獲更置意外耳。歲大祲，乃捐資建圓妙觀、雷尊殿。饑民藉土作多所全活。晚年好道，有靜功。年八十四，預知亡日，沐浴正衣冠而逝。,GJTS-XXD,古今圖書集成·學行典,133
篤行,四歲喪父母，李守節撫之。既長，拮据治生，家日起。母沒，棺在草舍堂，成則移之堂室，成則移之室，然後謀窀穸封樹成禮。祖戍南京，右衛室割田，歲給軍裝費。親黨無告者，以室為歸，謠云：要喫剩，共赴王。民潤初嗣，琥晚生環，授產惟均，後兩支孫曾皆顯。琥曾孫維藩，字介夫，經生有聲，葺四世祖墓，族有鬻墓者贖之，有繫獄者脫之，有與其叔同榜宦吳者藩不通謁。其好義孤介如此。,GJTS-XXD,古今圖書集成·學行典,176
篤行,天性至孝，躬耕養親，每自飯以粗糲而親之甘旨無缺，友于諸弟。諸弟沒後，凡子姪之未婚嫁者，恆先姪而後子。樂善好施，少有贏餘即以給。鄉黨之貧乏，往往家無宿儲。喜讀書，至老卷不釋於手，課子有法，以子貴贈文林郎。,GJTS-XXD,古今圖書集成·學行典,101
篤行,邑校生周謹自好力學，冀科名，累被薦，不得意，以疾卒。嘗議婚妻，後喪，明其家，請罷婚，銘曰：夫娶者豈以貌哉。卒娶之，待之良厚。銘與人交有信義，取舍無所，苟有不當其意必面舉，人皆服其義。,GJTS-XXD,古今圖書集成·學行典,91
篤行,吳挺秀，邑諸生，性嚴正，篤學力行。生平無不可對人言者。與曹司貞善司貞將卒托孤於挺秀。孤師夔方十餘歲，挺秀攝其家政，出入不下萬金，錙銖必記。師夔長，挺秀告退，視其籍簿貲產歲有增益，挺秀故貧士，毫無私焉。嘗於江陰寓，中夜分有女子持茶至，卻之。明日徙其寓。卒之前三日，置酒延姻族與訣，人訝其無疾，不信，已而果卒。,GJTS-XXD,古今圖書集成·學行典,153
篤行,後起資鉅萬，與弟忠不別異。邑有公役率身先趨之。嘗捐資數百金，啟辛關施槥，設糜造井，諸義費無虛日。人多德之。,GJTS-XXD,古今圖書集成·學行典,53
篤行,正直孝友，不妄取予，家貧嗜學。嘗得遺金，還其人，及貢赴選州，守重其賢，欲托解京賦，以助其行，力辭之。,GJTS-XXD,古今圖書集成·學行典,50
篤行,少業儒，行書得趙文敏筆法。長而倜儻好施，築城建水門，修院署學舍，治橋梁閘壩，所費不貲，曾無吝色。歲徵租必量豐歉，為盈縮甚。有盡蠲之者至折券捐廩以周貧乏，莫可殫紀常，應詔輸粟千石賑饑，例當旌。力辭，後又輸金，助邊例得三品武銜亦辭。巡撫都御史強之，乃拜鎮江衛指揮使。,GJTS-XXD,古今圖書集成·學行典,131
篤行,少喜讀書，不求祿仕，日搜討典故人物臧否，務以聖賢論說見之。躬行性純孝，念大父年高，同臥起者十餘年。年二十三大父歿，始娶。家貧，供二親，膳必豐腆，不與諸弟較析箸。時諸弟倍給以常稔田自取，其瘠見人婚嫁，喪葬未舉，為料量，贈遺之。人有所貸，踰歲悉焚其券，以故家殖未起，視之恬如也。初，父文讀書湖濱，患足痺，窮究方餌乃隱於醫，有盛名，博施不取直，與王簡討肯堂善同訂準繩，令長欽其亢直，就訪《時務書姦蠹十餘事》上之。邑弊頓除。為人坦易誠篤，樂與人為善。每見人必以忠孝信義理學宗旨及修身窒慾之道，娓娓相勗，傍及政事沿革、世族興替，雖鼎革無諱忌，聽者感動。年九十一，應恩詔賜粟、帛。時耳目聰明，步履如飛，望見者皆以為神仙中人。九十二無疾而卒。張戶部明弼誌其墓，迄今邑人猶頌其至德焉。子勉明別有傳，次勵行字處柔，郡文學甲申棄諸生，隱居樂善。,GJTS-XXD,古今圖書集成·學行典,362
篤行,江思忠，字盡吾，性孝友，仲兄思悌未及壯即卒，藐孤僅三齡，撫之成立。生平慷慨好施，濟貧賑乏。其不能償者，即焚券不取，且素履端方，偶疫疾大行，親朋僕婢或染，時症。每聞，思忠登堂入室，咸云：其祟畏正人，遠匿矣。藉以護庇得痊者甚多。暮年三舉鄉飲大賓，竟不一出，時論高之子之湘峨嵋令贈如其官。孫皋成進士。,GJTS-XXD,古今圖書集成·學行典,147
篤行,嘗商于徐之沛，濟急周乏貧，不責，償以庶出，拮据成家，舉財產之盈餘悉聽嫡母公之諸弟，由成均除山西鹽幕委比。逋課三千餘金，備鞫情苦，大聲曰：官以恤民而忍斃貧民命乎。即將沛所積盡以代償，鹺使聞而賢之，因詢其子何業，遂以子偉文錄呈大為稱賞曰：有子如此，後之昌大無限量也。後退居林下，少有輒施，臨終檢負券數十紙，付之一炬。,GJTS-XXD,古今圖書集成·學行典,156
篤行,早喪父，事母以孝聞。里有貸其祖父財者，乃焚券不責償。郡守任勉縣尹某以孝廉舉，以母老辭，鄉邦高其行義。,GJTS-XXD,古今圖書集成·學行典,50
篤行,汪嘉賓，字守敬，後街人家貧力學，籍邑庠，奉親竭孝，嚴事兄嫂而以筆耕，所入為同爨費，肅雍一堂，嚴師範方正自持，凜不可奪。自以親喪不能具帛，終身不受帛。及門，寒士卻贄多成材，善詩詞行草。嘗有祖墓侵於豪奮，質有司不恤利害，義聞傾一邑，先後及門者數百人。每令尋思，下學上達之旨，私諡為敦倫夫子。,GJTS-XXD,古今圖書集成·學行典,143
篤行,居豐樂橋左，早行田於潦水旁，得遺金三百，乃里人領解官稅也，待曙，訪還之。他日又於所居井旁得金三兩，乃張秀父子以里甲逋稅鬻一女，欲償官，飲醉失金，悵恨投繯，未絕。叟聞，亟持往驗，其金歸之，父子俱獲全。,GJTS-XXD,古今圖書集成·學行典,99
篤行,生而端亮，以疾棄。舉子業偶過市橋，得遺金，俟其人還之。嘗於徐州逆旅，有女笄夜奔楫，堅拒，避去。子鵬翼十歲居父喪，如成人，善為文。州守王嘉言試拔冠軍，為之擇配，兩中副車。楫平生急人之難。宗戚中有兩以女售者，皆解橐贖歸之，孀嫂寡妹養之，終身其敦睦如此。,GJTS-XXD,古今圖書集成·學行典,124
篤行,殫力營先人祠墓，族黨欽式之。有姊氏適仇姓，家貧，迎姊并其夫同居三十年，事之無倦容。及卒，斂葬成禮。仇無後，並為舉其先世遺棺十數葬之。年八十六卒。,GJTS-XXD,古今圖書集成·學行典,72
篤行,事父母以孝聞。攻苦讀書，不事舉子，業惟講究天人性命之理。心繹父古處不苟，有賈客寄金十七年矣，其遺孤來，出付之，封識如故，見者歎服。心繹醇愿不愧其父，子宗健亦篤于交誼。有友以誣坐大辟，宗健力救得釋。其三代積行累善如此。,GJTS-XXD,古今圖書集成·學行典,108
篤行,劉學恭，早失怙恃。厚德好義，修學置塚。還人所遺百金於召伯邸。中郡大水，民饑，恭施粥，日食千人。至三月，府縣旌之。壬辰癸巳饑，又賑，題褒。恭冠帶，與賓筵者四。卒年八十。,GJTS-XXD,古今圖書集成·學行典,83
篤行,一日，宿田舍，有荷籠者投宿，佳廉得其狀，乃竊其主福建千戶王陞解京公帑也，約千金。佳責以大義，卒訪其主還之，封識如故。陞感其誼，欲分金為報，佳不許。知縣以聞，署其門曰義門。,GJTS-XXD,古今圖書集成·學行典,85
篤行,父奎宦閩中，己持門戶，命婦遠隨，事姑五年，得定省無閒。好施予，親族有急不及舉火者皆助之，逋不能償者焚其券。生平以嚴見憚，剖居人得失，無有不首肯服者。與人語不直者，不折其角服其心。不止踐人約疾風暴雨不棄入市，三尺童皆不欺。志趨醇厚，慕先哲，敦實行，不治名。未嘗去儒術，《資治通鑑》、《性理大全》、《五代史》、《東西漢書》、《三國志》、《百將傳》，諸子百家靡不旁涉，披覽。丹黃其閒齋中。以收放心，養德行六字自銘。賦性剛直，生平不作一疚心事，不出一違心語。耕食織衣，以本事課家。惜未及強仕。卒以子士望貴，兩膺誥命。一贈為徵仕郎中書舍人，再贈為承德郎，驗封清吏司主事。,GJTS-XXD,古今圖書集成·學行典,280
篤行,不願仕，以孝弟為百行之本。服膺實踐，擴而充之。及於宗族鄉黨季弟貧甚，置業輒廢，則又置如初。歲饑疫，里人以鬻田致書來，虞反其田而賑之。有以父被逮，其子持百金求解，虞為請於官，釋之而麾其金，曰：吾素無一字混公庭，以故人不敢干以私。長子之蘭令海澄時，校書公署得家書，啟緘，左右避去，之蘭曰：我父無私語。與眾視之，則言官中事不患不明不斷，患其太過。每訊獄為老人佈德，次第末減而已，左右嘆服。賦性優游，喜怒不形於色，而樂善好施，解紛恤難，至老靡倦。以子之蘭貴，封海澄知縣，贈汀州知府，壽六十有八。,GJTS-XXD,古今圖書集成·學行典,243
篤行,嘗遊東城旅店，據其榻苫下若有塊者，密啟，乃一囊，約金百餘。弼即臥榻上不去，謂主人曰：偶病，若為我糜。次日，失金者至，遂還之。其人請以半謝，曰：我豈卻全而受半者乎。第以一金酬主人糜耳。後其子錢登第。,GJTS-XXD,古今圖書集成·學行典,98
篤行,家赤貧，童時母製屨，履之必擇地而蹈，遇泥濘輒跣行，負履人稱孝童有聲。庠序邑人士多出其門。時有縣丞蕭斃劇盜，見忤當道，洋慷慨代辯，蕭遂得解，士論偉之。,GJTS-XXD,古今圖書集成·學行典,74
篤行,恭順誠，恂恂若孺子，而虎頭猿臂，膂力方剛。弱冠時卜館于石邑之售口，夜半適有賊至，一市鬨然，諸生各避。友獨不去，曰：吾父與師在此，吾當以身衛。區區數賊，黑夜無能為。應童子試，見校場懸五百斤石，人莫能勝。友輕舉之，神色自若。人咸以為赳赳輩，不知其為文士也。冬己酉草寇竊發，入其境登其堂，叔伯皆受劫。友雙親未出戶，攻之益急。遂升屋之巔，飄磚瓦殺賊。賊十傷九，且疾呼曰：吾父母老爾若驚之，誓不與爾生。賊皆退卻，一賊從後至，持弓俟其隙而旁射之。洞胸隕牆，猶掉臂至家，見父母家人曰：吾生不能砍賊首，死當效厲鬼以殺賊。父行健，憫其子之孝勇，兄弼弟采，篤手足誼，仗義奮舉，馳聞各憲，檄師四出，盡殲其類，地方為之寧靜。豈非友之精英有以致之哉。附葬母胡氏墓側，在石邑船渡鳳城，二獅戲毬形。至今靈應屢顯，土人敬祀之。,GJTS-XXD,古今圖書集成·學行典,347
篤行,家居沿河，目擊河路多為石梗，因興工劈石。起龍門灘，上泝柳家梁，凡三十餘里，舟楫以濟。又邑踰龍門嶺，山境險阻，約四十里。鉞捐貲平治，往來如坦途。享年九十有六，其裔孫六龍，母故廬墓，亦能篤孝行云。,GJTS-XXD,古今圖書集成·學行典,96
篤行,由邑庠擢明經選。為人剛介，好直言。市里有不平者，輒斥之，義形於色。與兄士望同居，田宅資產互相推讓，族黨並稱之。邑有坐盜者，多所誣繫，意不平，卒為白，出之。庚戌辛亥閒，歲薦饑，開倉賑恤，為糜粥以食餓者，遠近賴以全活甚眾。崔祠規模弘廠，庭廡榱桷，歲加修飾，費輒不貲。塋捐貲力倡修舉，丹雘一新。設祭田百畝以肅俎豆以贍宗族，士大夫咸欽其高誼。,GJTS-XXD,古今圖書集成·學行典,167
篤行,五歲失怙侍，母胡竭色養，人稱其孝。尤敦本敬族，如清義田，設鄉約，創先祠門樓，封周氏先壟。至若施粥賑饑，鼎建明倫堂等，悉竭力襄事，則固其緒餘云。邑侯請與賓筵。所著有《訓女》、《課兒》兩書，俱關世教。,GJTS-XXD,古今圖書集成·學行典,98
篤行,母病痿痹，負而臥起者十餘年。兄沒，撫遺孤踰己出，卒能成立。嘗鬻麻，賈人甫定，議而價踴貴。或勸增其直，可贏中人產，振堅持初議，至贖鬻焚券事尤多。,GJTS-XXD,古今圖書集成·學行典,71
篤行,沈德懋，八歲能文，屢赴棘闈不售。遵行功過，格鋟板行世。施藥置義塚，倡建祠宇橋梁，其息訟解紛，尤有功於鄉黨。,GJTS-XXD,古今圖書集成·學行典,53
篤行,余永江，事繼母孝，侍疾躬調藥餌，臨喪哀慟執禮。族有孤寡稚弱者，輒扶植之。賦性公直，里閈爭競事訴之，即以理解，無少阿曲，人咸退服。曾市商貨儈者以重權壓取，令退還焉。讀書好禮，輕財重儒，捐修學宮，後多顯達。人以為積善崇文之報云。袁滋，泰之子。捐金重建明倫堂，修橫塘埂路，造石橋刱城隍廟前殿，後寢及兩廡諸祠。,GJTS-XXD,古今圖書集成·學行典,151
篤行,弟亡，教養孤姪如子。己丑歲凶，良質產市榖賙族中之貧者。後子姓有聲者甚眾，如長子一純以倡義助賑受旌於本郡，次子一縉以循吏聞，季子一維以善行為邑令所獎，孫煜然由郡庠入成，均處己待物有長者之風。子姓俱恂恂謹厚者，人咸謂令德所致。賦性端嚴，約子弟有家法。尢好賑施，貧窶親暱，善良許周。兩令咸舉鄉飲賓。,GJTS-XXD,古今圖書集成·學行典,146
篤行,孝事繼母，友愛諸弟，卹鄰睦宗。年七十，未嘗跡入城市，為布衣中有道君子。家素饒，糴穀者常額外奢予，遠近賴之。沒後葬，小太平聞者相率環拜曰：此昔活我者也。,GJTS-XXD,古今圖書集成·學行典,75
篤行,資性英敏，器局恢弘。始入成均，知交遍海內。嘗慕范文正遺風，建塾置田。尤嗜理學，曾授陝西藩理，恬退弗仕。家產溢饒，糶穀減直，凡索斗以上即輟哺，應之曰：此待以舉火，不可須臾緩。自斗以下，并其直不取。戚友有貧者更慷慨無吝色，里有紛爭無不排解。事孀母至孝，侍疾衣不解帶。憂居不御酒肉，訓二子以義方，時人比之陳太丘、王彥方云。,GJTS-XXD,古今圖書集成·學行典,158
篤行,年十七入郡庠，居父母喪哀毀幾滅性，遂得重聽之疾，州守吳以孝行薦之。後應選貢任開州管馬判官，馬戶稱有舊例斂路貲凡五百金入餽，相不納。馬戶復中夜投入，相怒亟啟戶，叱而返之。尋以耳疾致仕歸林下二十餘年，惟博覽群書，有所得輒錄置座隅，日久牆牖皆格言。又精於書法，與人謙和樂易，無妄語疾革，猶書遺言教諸子以勤儉，投筆而卒。所著有《家禮便覽》四卷，言禮者宗之。,GJTS-XXD,古今圖書集成·學行典,174
篤行,楊舜漁，號見呂。幼業儒，及長棄去，以詩書自娛。讀史鑑見古人有前言往行，便欲效之。凡道理務實體諸己，為里中塾師，即欲以此教人。凡開導後學課訓子弟，敦行為先，文藝為次，諄諄懇懇，動倣古人。故里中有楊古人之稱。屢請賓筵不就，縣令高其義，贈匾額曰：耆碩清隱，其教子若姪。不汲汲于功名，不役役于財利。澹泊相尚，義命自安。一門之中自相師友，雍雍如也。其家塾聯云玆固蓬蓽而行，但謝事杜門，顯晦亨屯，一任循環往復，何妨饔飧而治且斷虀畫粥。兄弟叔姪自為主僕師生。年近八十卒，子維嶽述其行實，京山李本寧特訪諸巢。高其誼，為作行狀。所作有《小學序》及《我箴註》等行世。,GJTS-XXD,古今圖書集成·學行典,273
篤行,讀書味道，闡理學宗旨。會寇變，邑人驚竄，允升坐茅屋中，揮弦晏如渠。寇聞琴聲，免胄入稽首榻前。允升略不經意，寇趨出，戒群下曰：此高士廬，慎勿犯。置箭于門而去。,GJTS-XXD,古今圖書集成·學行典,78
篤行,居平為善，買產與價必溢其數。人怪之，曰：吾亦為子孫他日計耳。老友王日應、朱少岡或生而周給，或歿而殯葬，有麥舟還金之風焉。事母極其孝，事兄必後食，遇弟則同其疾苦，鄉里之人恥為所短。有二子文煌、文煇登賢書。,GJTS-XXD,古今圖書集成·學行典,101
篤行,袁鏜，重義喜施。學訓張天祐，卒於任，貧無以殮，贈以數十金為之治棺，又資其路費。市有賣線嫗被掠，行且哭，資以家絮十斤，竟不問其名姓。歲饑，有司勸賑，即先往輸粟，固辭冠帶之賜。助濟親族其事尤多。奉孀母，侍疾居喪曲盡子道。縣司榮以壽官，請與鄉飲。子官至長史，稷授照磨。,GJTS-XXD,古今圖書集成·學行典,131
篤行,孫政，居縣北。清溝之陽淫潦病涉，建石橋以通往來。集宗族貧乏者周濟，惟恐不及。卒年八十二，子鏞能繼其志，事親孝，與人信。有貸不能償者，輒焚其券。從兄立家貧，有子秉陽勤學，鏞奇之。召秉陽與己子章等共學，二子俱宦達。秉陽官至海南副使。徐彥良，遇歲荒與弟彥聰捐貲易米以食饑者，施棺以埋道殣，又置地瘞骼。縣旌之曰義門。卜迅，負性耿介，不妄言動，力行積善。遇凶荒減價以糶，復糜粥以哺饑人，疫多道殣，施櫬收葬。,GJTS-XXD,古今圖書集成·學行典,198
篤行,胡濬，父進與其弟運嘗義居。至濬，孝友益篤。父母有疾，湯藥必親奉，衣不解帶，問安視膳，白首未嘗廢。諸子不私尺帛，內外無閒言。時上其事於州，濬不就。謁時以為傲，實非子民體，篤行終身。子佩、孫師啟俱庠生。助賑米麥，賜敕獎勞。鄉鄰有貧不能葬、長不能娶者，每有周給人多德之。撫按各遣官賜勞，以嘉其好義。,GJTS-XXD,古今圖書集成·學行典,146
篤行,早孤，好讀書，不樂仕進。嘗見聖廟圮壞，捐貲修理。遇歲饑，發所餘以濟人。猺獞因荒歉思亂，清散之以財，卒不犯。境民多德之。六歲失怙，及長，勤儉卓立，克盡孝弟之道。好學讀書，不求仕進。遇歲荒，散餘積以濟貧乏。,GJTS-XXD,古今圖書集成·學行典,101
篤行,棄經生業，潛心性命之學。晚年道益高，著《玉華子》四十篇。陰行善事，畏令人知。戍辰海嘯，漂沒數十萬家，隔江浮棺若鳧鴈之遙集。季韶出腴田數十畝瘞埋之。辛巳歲大祲，沿塘設粥廠十五所，日費米三十斛，新榖升始罷。又開藥局救瘟疫者，存活甚多，遠近至今稱道之。三舉大賓，旌門祀廡。人謂未足酬其潛德云。,GJTS-XXD,古今圖書集成·學行典,143
篤行,西陵名宿樂與稱金石交比。閭族黨無告者，輒黽勉拯其艱難，濟人之阨。以故死之日井里高其義，群鑴石勒碑于鄉以志不忘。子季方、彥方俱有父風。以兩邑僉報總甲之役擾民，陳牒有司，從其請議。覈戶貧富定為上中下，法多寡徵銀，雇募充胥役，稱便焉。,GJTS-XXD,古今圖書集成·學行典,114
篤行,初贅顧氏，生子鑑。妻亡，昊年二十五。人勸其繼娶，昊曰：吾實有子以承祀事，忍復求偶以負吾妻耶。有兩女弟皆貧而嫠，昊周給之甚厚。生平寡欲。即外亦無所私，人皆義之。,GJTS-XXD,古今圖書集成·學行典,79
篤行,沈起虯王一奇按《浙江通志》：沈起虯，字幼良，仁和人。歲大饑，鬻產市榖以賑。有負漕而鬻女者，代輸漕而還其女。同時里中王一奇亦發穀三百石以賑之。鄰家為官債所迫計，鬻妻女將成券矣。王又代償三百餘金，竟不責報，巡按御史獎之。,GJTS-XXD,古今圖書集成·學行典,108
篤行,太常艱嗣，其妻高為置貳室楊，生調御。九歲而孤，事高曲盡敬謹，高卒，楊撫孤子，不假言笑，而調御倍極孺慕，與二弟友于篤愛。交游遍天下，而與聞子將楊兆開尤密。兆開死，子幼，調御以女妻之子。將疾革，調御方六十初，度曰：聞氏方受弔而嚴氏受賀，秦越之矣。之其家，號慟為經理喪事。賦性通慧，晚味禪，生平嗜好悉屏絕，惟醫與書法不廢焉。,GJTS-XXD,古今圖書集成·學行典,159
篤行,淮安馬試無子，娶妾嫡不容，以贈昇，昇辭不得。有姊失明不字，昇即以其妾與同寢處。試妻亡，昇仍以其妾歸試，後生二子。給諫初麟謫台幕，其子將之台，又以他事歸，寄二笥於昇，竟沒於湖。後昇取二笥還麟，封識宛然如故也。,GJTS-XXD,古今圖書集成·學行典,103
篤行,遇歲歉捐粟賑饑，有疾疫捨醫藥棺柩。寒即施衣，纊人有急難，多方周濟。閒有鬻妻質子者，必傾貲贈之。里人共推為長者云。,GJTS-XXD,古今圖書集成·學行典,56
篤行,治尚書疏，義多孔鄭所未發。兩中副榜，以明經歲薦，謝病不仕。性至孝，事親盡孝，事兄如父，死撫其孤，分宅居嫠姑。子贖還宗子之為羽流者。置義田百畝以贍族，葬其貧不能自厝者。以子泰禎貴，封文林郎、福建道御史，崇祀鄉賢。,GJTS-XXD,古今圖書集成·學行典,105
篤行,嘗代輸一邑賦以寬民力。歲薦饑，珪與弟散給榖種，置棺瘞埋。有司上其事，詔授迪功郎，賜宴光祿。先是建學宮，珪與沈昊共任之。殿成羅令酬酒，祝兩家衣冠勿替，二氏子孫兩領解云。迄今科第不絕。本諸生，以父避倭病歿，具奏集鄉兵，滅賊雪恨，奉旨名曰忠孝軍。戚里不能婚葬，輒捐貲助之。晚歲家落，猶好施不倦。家不甚饒，慷慨好施。歲饑，宗人賴以舉火者百計。戚里亦多所仰給，至鬻產不吝，當道奏請旌之。,GJTS-XXD,古今圖書集成·學行典,188
篤行,林雨，天性慷慨，鄰多藉以舉火。弟病痰，悉以產讓之。其族父無歸者，咸為割產析居。博物洽聞，由明經授溧水博士，遷代府教授。,GJTS-XXD,古今圖書集成·學行典,59
篤行,存心坦易，人有過容之，絕不與較。家居不甚富，而人有求者輒與之，不責其償。至義所不當受，雖一縷一錢若浼焉。中年喪偶，遂終身不娶。人或勸之續，則曰：吾有二子，可免不孝之罪，何復娶也。惟留心耕讀，課子督孫。享年八十卒，孫廷瑞登進士第。,GJTS-XXD,古今圖書集成·學行典,114
篤行,楊忠，戴獻可之僕。戴氏世雄于財，獻可子伯簡方弱冠，與里中惡少遊，盡破其家。惟昌國魚鹽竹木之利為忠所主，得存。伯簡往依焉，忠籍其貲以獻，伯簡大喜，謂我固有之物，恣雎如故。忠哭諫，不聽。一日，伯簡與其徒會飲呼蒱，忠挺刃而前，執其尢者捽首頓之地，數曰：我事主人三十年，郎君年少，爾輩誘為不善。家產掃地，幸我保此別業，汝必欲使靡有孑遺邪。我斷汝首，告官請死，報主人于地下。其人哀號伏罪，忠噤齗良久，收刃卻立曰：如此貸爾命。遂出綵帛曰：可負此亟去。其人疾走，忠揮淚謝罪曰：老奴驚犯郎君，請今改前所為。但聽老奴，不二三年舊業可復也。若再與此輩游，老奴當焚資自沈于海，不忍見郎君餓死，貽主人門戶羞也。伯簡慚泣，自是謝絕不往，一聽忠所為。三年果盡復田宅，忠事之彌謹焉。,GJTS-XXD,古今圖書集成·學行典,326
篤行,周宗達，少事寡母以孝稱，兄弟共炊同寢處。時未城時，倭寇突至。盡邑奔避，獄中諸囚無人饋食，宗達獨冒刃給之饘粥。縣令毛德京義而旌之。鄞商某夜遇鄰火，失篋中金百兩，商坐號及。旦宗達曰：吾從眾中摸得，懼為他盜攘去耳。悉歸之，商欲分其半以謝，不納。黃文魁，生平仗義好施。嘗治藥療疫，捐廩餉餞，白冤解難，為鄉人所稱。夫妻並登九十有七，人謂行善之報。,GJTS-XXD,古今圖書集成·學行典,168
篤行,浩歸自鞏昌，先世田廬外無一長物，晚值鬱攸，僅存一樓。檟市宅郡城，迎二親以養，旦夕省候，辭色怡婉。每出入扶掖左右，歲時資束脩，營致甘旨。至沒，猶孺慕終身，語及輒泣下。與庶兄析產，讓美受惡，加惠親族，賑窮賙乏。以貢授興化府學訓導，以身為教。賑恤貧士，尋陞連城教諭，即自表免，就子鰲封。既歸，足不跡公府，縉紳耆英之會，間一赴之。里閭過從，布衣徒步至。大耋愈抑，抑畏斂對，客必自名。家居坐不中席，食無重味。好稱人善而匿其過。一日，家獲盜，縱之使去，且舉所盜物畀之，曰：吾知汝貧，無恐也。鄉人鬻田而浮其直，或告之，答曰：彼失其業，忍與較錙銖乎。自少至老，無妄語，無慢容。中心澹然，寡于嗜慾，閉閣危坐，終日讀書賦詩。四子皆第進士，別有傳。,GJTS-XXD,古今圖書集成·學行典,313
篤行,八歲失父，即勤於學。飲食不釋卷，學詩文即工。或勸之仕，以母不忍離行。義篤至惇，睦宗族，潔虔享祀。人無間言，平生不佞鬼神。立必正方，行必負繩。族有悍子，娼其不己。若詬侮之，乃閉門生齋中，誦古詩書不休，並不與較。嘗署其壁曰：不同乎今之人我之樂，不及乎古之人我之憂。後以孫邦奇貴，累贈至吏部侍郎。,GJTS-XXD,古今圖書集成·學行典,145
篤行,自鄞徙定海。嗜善樂施，人告以不給，輒捐所餘賑之。後因子業儒，對眾籲天焚其貸約，臨終復以囑其子。宋時朋龜祖父五代同居，號為義門，通復如之。邑令陳軾為匾，其居曰崇義。,GJTS-XXD,古今圖書集成·學行典,81
篤行,性行純潔，凝重寡言笑，篤於孝友。母危疾，衣不解帶者數旬。比亡，哀毀備至。善事後母，友愛後母弟。少年時拒鄰女之挑，垂老不言其事。或訊之曰：妄語耳，吾能為魯男子耶。從游者日益廣文行足為型範。以子國禎貴贈，如其官。,GJTS-XXD,古今圖書集成·學行典,104
篤行,性朴而孝，祖母疾，晨夕奉養，衣不解帶者匝歲。將客台郡，母曰：台州魚鮫最嘉，汝歸可之。至台即使人遺母，母已長齋。及歸，懸魚依然而骨則加鯁矣。遂流涕，終身不食鮫。一日朝涉，得遺囊。待至日中，有兩人號呼至，曰：白金四百二十貸自宦家，以為商本，失則命與俱盡。恩武還之，不問姓名。旅次夜失火，朦朧中人授以一篋為藏之。黎明有哭者，云一家性命全在篋中。倉卒間不知授之何人，恩武曰：吾昨受一篋，得非君物耶。發之，黃白燦然，其人願有以相報。恩武不顧，去之。客赤城，有同邑三人逆旅被盜，疑邸主，因苦究之。邸主且求死，鄰人曰：鄔望隆其人長者，昨過此未遠，盍往正之。邸主行以告，恩武奔其處，察邸主非為盜者，令三人投牒于官。不半月盜獲，邸主曰：吾非斯人之言死矣。後以子景從舉進士，封行人而卒。,GJTS-XXD,古今圖書集成·學行典,333
篤行,長者榮之，裔孫力追祖風。一人有夙負，欲鬻其妻。振龍遽止之，負者曰：吾非獨為汝也，乃大有人在。再贈之多金，以全其室。每歲除夕設松盆，取貧人券焚之，曰：勿留此，恐他日縈吾方寸耳。卒時家業已匱，猶諄諄以清白訓。後子辰旦成進士。,GJTS-XXD,古今圖書集成·學行典,110
篤行,性醇謹，人或以急告，輒輟寢食濟之。應方伯良遺產罄為豪家所吞，孫藐諸勿能自直。相時悵然曰：何忍使先正遺孤淪抑至此乎。遂力為辨，郡守梅曰：若真三代遺直也，斷還之。應如線之緒，賴不墜焉。從弟相印字君斗，以文雄。少遊應司馬世、虞門世，虞曰：君吾畏友也，奈何執弟子禮。後以子義激被繫埤樓，劍戟森羅不少動，慷慨作城頭吟，聞者壯之。弟相暉除臨安學博，卓有英聲。子日奎崇禎十年貢，隱居不仕。,GJTS-XXD,古今圖書集成·學行典,187
篤行,性耿介，嗜理學。令長崇重，四舉賓筵。每造閭詢以政治。有被誣重辜者，白之得脫，持白金以酬，鋙固卻不受。猶子獲盜，鋙曰：此良家子弟，不幸至是。今被執已辱矣。復投之法，置彼祖父何地乎。汝亟釋而掩之。其端方長厚類若此。,GJTS-XXD,古今圖書集成·學行典,105
篤行,其家以糧役被罪，議產多者逮捕，群從相顧，莫肯赴。治安產最下，挺然獨當，群從德之。願割產以酬，治安曰：吾赴急義耳，何以利為。一無所受，遂就獄。輸作乾州，行冒雨雪，卒咸陽道上，葉四海為立傳。,GJTS-XXD,古今圖書集成·學行典,93
篤行,十二補弟子員，平生無疾言遽色，友人屠希顏無，子妾有孕，妻悍不能容顏，以托輶即避書舍居之，候長乃還屠門，人稱古君子。任質好義，家中落，無變節。一日，拾金耳環於路，詢其人還之，或哂之，權曰：我雖貧，肯妄取耶。,GJTS-XXD,古今圖書集成·學行典,102
篤行,年十三入邑庠。事繼母至孝。妻沒，不再娶，以兩子廷訓、廷誡托于庶母黃。下帷七年不出，以貢上國學祭酒劉異之目為真儒。廷訓、廷誡皆領鄉薦，次年廷訓成進士，敬除州判，尋封子官大禮。事起，二子俱下獄，禍且不測，敬誡家人曰：勿泣，為臣死，忠職耳。其定養如此，前後母黨親及鄰里無歸者，皆衣食之，終身寒冬設杯醪井傍以煦，冒寒而汲者。壽八十二。,GJTS-XXD,古今圖書集成·學行典,163
篤行,家殷，好施予，郡邑廨舍學宮多所營造，四邑民告饑，出粟以賑，計前後出粟萬餘，金千餘。設義塾、義倉、義塚、義渡，郡邑屢上其事，朝遣，行人黃恕賚璽書，勞羊酒旌其門，曰：義門。,GJTS-XXD,古今圖書集成·學行典,84
篤行,布衣，能文，纂修家乘，為府掾。時有無辜受冤者，府尹欲置極刑，為力白，乃免。斯時尚乏嗣，忽夢神人告曰：汝能活人，陰德不少，錫爾嗣，且錫爾程。後任廣東雷，鄉親見子孫食餼。,GJTS-XXD,古今圖書集成·學行典,83
篤行,性孝友，輕財好施，崇儒重道，捐貲建義塾，造就鄉俊，造舟龍鼻頭，濟渡置租二十畝，凡茶亭橋梁道路圮廢者修建不惜重費。遇歉賑饑，施藥救病，周急掩骼倡義，全輸解紛息訟。生平與物無競，樂善不倦。,GJTS-XXD,古今圖書集成·學行典,92
篤行,弱冠補弟子員。生平重然諾，負意氣，尚義輕財。嘗葬族人之暴露者，宗黨稱之。延請賓筵不赴，年八十六而終。有詩行世。,GJTS-XXD,古今圖書集成·學行典,55
篤行,正大端厚，言行皆可師法，孝友信義著於中外，以歲貢初授淮安鹽城訓導。值歲歉，當道命監賑各郡，至興化得羨銀九百餘兩，縣官請中分，毅然拒之。遂悉以賑。既返，復以白金四十兩相贐贈，蓋懼，其歸聞諸當道也。又堅卻之於時，賊酋嘯聚淮揚，侍御胡檄入賊巢諭撫，即馳馬。直入曉以禍福，遂解散，轉益都教諭擢宿，遷知縣。未仕卒於任，年六十而終。兩任皆入名宦。,GJTS-XXD,古今圖書集成·學行典,167
篤行,醇樸寡言笑。鄉人無貴賤老嚴事之。事父母以孝聞，厚恤甥孤，克敦友愛，尤好善喜施。家世以醫名，允恭益張其業。每晨興袖藥餌視疾以次遍。及不責其報獄中，苦疫輒施藥療之。平生所全活，不可以數計。鄉邦頌其德。,GJTS-XXD,古今圖書集成·學行典,98
篤行,性篤摯，事母菽水承歡，朝夕匪懈。兄弟合爨，擇師儒以訓，宗族焚券恤乏施棺，掩骼，修路以便往來。里閈稱之。,GJTS-XXD,古今圖書集成·學行典,51
篤行,資稟沖粹，易直謙和，匾所居曰樂善，聚書耽誦至忘寢食，於世紛華澹如也。或勸之仕，不就。一日，道拾白金一包，其遺金老嫗哭於途曰：子為寇得，得金則得子。德光歸其金，石抹宜孫獨器重之，著有《松雲樵唱》，筆耕紀繆桃源舊槁。,GJTS-XXD,古今圖書集成·學行典,106
篤行,性孝友，善敬交，與郡孝廉張漢傑，縉雲鄭進士父子稱莫逆世好。生平見人危急，百計濟之，雖家貧不之恤。三子二女，長許配故人子張嵩生。未及笄而卒，次適石門仲孫王繼祖，並有文名。今王以禮經魁辛酉浙闈，而張亦膺郡庠歲薦。時人咸服其擇婿之精焉。壽七十而沒。,GJTS-XXD,古今圖書集成·學行典,121
篤行,素業賈，寓武林邸舍忽聞鄰哭甚哀。詢之，乃王尉失囚。獲罪，鬻女以贖故，相泣別大同，遂出貲以貸尉。他日，大同婿遂昌，鄭克寬登進士調鄂州監酒。時鄂州即王尉也，克寬以公過候門守覺，其鄉語類栝問曰：識楊大同乎。曰：妻父也。守曰：尚在否。曰：卒矣，惟妻母見留此。守曰：汝為我迎楊媼來。至則坐媼於堂，率子女羅拜於下，以母事之。因語其故，置克寬於幕。,GJTS-XXD,古今圖書集成·學行典,167
篤行,少敦厚，好讀書，慷慨豪爽，有儒者風度。累試於鄉，弗第遂隱居教授。得脩金，積置田若干畝，乃即家祠西闢義塾，以其田之餘租為延師之資，凡族子弟皆藉以教。知縣趙德剛為《義田記》。,GJTS-XXD,古今圖書集成·學行典,85
篤行,樂善好施。遇歲歉竭貲以賑，地方賴之。且延儒講學，造就鄉族子弟不少怠。邑侯鄭明選嘉其行誼，達部授儒士給匾，旌之。卒年八十二。幼孝友，好善樂施。丁亥歲饑，捐粟濟貧。金公橋壞，助銀三百兩重建，以利涉，遠近賴之。,GJTS-XXD,古今圖書集成·學行典,102
篤行,舉人祀縣鄉賢事祖父母以孝聞，撫二孤姪，讓以餘產有宰牛者，縣罰金為公車費。翰還其金，勸以改，行卒為良民將謁，選見守，令事上屈，抑志不得，行曰：吾豈能隨俗俯仰，自負所學乎。遂終身不仕，好讀性理大全及陶詩，雖耄期，手不釋卷。,GJTS-XXD,古今圖書集成·學行典,109
篤行,官州同知績。茂循良致隆恬隱夙，厚樹典型以矜式諸人。更樂施賑恤而佐成大政，賦性簡默，厚重和易安。閒修己講學綽有古賢哲遺蹤。居恆孝友天植，仁慈夙成，即今年春天災流行，饑疫相尋，郡邑餓殍盈村，骸胔遍埜，偕其仲子鳳陽出帑金，發倉粟，施棺給粥無算，儻所謂富而好行其德者非耶。,GJTS-XXD,古今圖書集成·學行典,132
篤行,以上舍謁選京師。值鄒忠介抗疏劾江陵廷杖幾斃，一時知交親暱無敢近者，珝初未相識，亟往救之，躬負入獄，朝夕護視，人服其義。,GJTS-XXD,古今圖書集成·學行典,59
篤行,官經歷即棄不仕，性仁厚，軫恤親族，周人困急，年九十四屢舉賓飲。其子際遇如其官，亦好行陰德。或轉貸于人，不遺餘力，有嫁其妻償逋者，遇代酬之，其人竟不知姓名，世德隱行如此。,GJTS-XXD,古今圖書集成·學行典,84
篤行,性慷慨，急大義。嘗捐貲建祠，為族人營婚葬，傾橐無所靳。歲甲寅，邑里大歉，乃罄囷中粟哺饑。時兵憲吳檄民輸粟者，予冠帶里中士，將摭其事以應，辭弗受，常遊粵西全州，信義孚於人。時西延猺以私忿內訌，州大夫不能制，奉檄往諭，力陳利害。猺遂帖然州大夫嘉其能全人稱焉。晚歲夷猶田，閒對客，徐引談笑風生，人欽其雅度，云年八十以壽終，以子貴贈南京兵部主事，祀鄉賢祠。,GJTS-XXD,古今圖書集成·學行典,174
篤行,積學潛修，不事進取。家稍饒，鄰有窶人來糴者，輒還其直。值天久雨雪，知鄰族有不舉火者，晨起持錢置其戶限內，不令其知為己德。,GJTS-XXD,古今圖書集成·學行典,60
篤行,九歲而孤，自傷不得養。其父湘涯因號念湘十八為諸生性伉爽見人匱乏，則賣良田以給用，坦衷直腸，客至即留，留必傾樽。少時好為衣馬聲伎之樂，用財如土，尋自悔乃改轍焉。行當陽界暮投村舍，龕上有譚公湘涯，神主異而悲之，父嫗驚問故。立曰：見神主姓號與吾先人同，故悲耳。父嫗曰：郎君即是乎公，為我德是以如此，因起與。立羅拜交相泣，立歸而歎曰：嗟乎。人不可以不為德有如此。立六子登賢書者二，曰：元春、元芳，進士曰：元禮。,GJTS-XXD,古今圖書集成·學行典,201
篤行,家貧，力學為名諸生。膽識過人，議論風發。凡忠孝節烈事力為表彰。諳練經濟，當事者每折節以咨，待兄姪如子，經理姪業較自謀更周。卒時子幼，所著放失不存。,GJTS-XXD,古今圖書集成·學行典,73
篤行,訓導銳之孫，授成都經歷制行謹厚取與不苟。嘗暮夜獨行過邑北河，拾遺囊，開視有數十金，坐以待失者至，詰驗還之。失者請以數金謝，不受。,GJTS-XXD,古今圖書集成·學行典,64
篤行,賦質端毅篤，於孝友幼孤色養孀母。母年七旬，病篤，元晨夕服侍湯藥，浣廁牏。母卒，哀毀骨立弱冠補郡諸生，及崇禎末，兵寇交訌，無寧宇。元聚族黨，為保聚計自鬻腴田數十畝，并竭私資營砦，村市居民賴以全活。賊聞官兵至，欲屠城去，令諸砦率男婦盡入郡城。元曰：吾寧以身殉，堅守拒之。卒免後，元即世妻曹氏守孤三十年如一日，孤必葟遊泮。,GJTS-XXD,古今圖書集成·學行典,158
篤行,以三世祖志能館甥於安陸呂千戶，溳潭遂家焉。頌功早補諸生，為文不起草援筆，立就試輒冠軍志節耿介如石落，落寡合居恆矜重自持，雖盛夏冠裳秩如也，閉戶讀書不問家人生產，以此益食貧性至孝父大梁字子任，將以歲貢謁選。時年六十矣。頌功歎曰：父年屆杖里，猶奔走京洛，從《明經》起家，毋乃菽水不給於養乎。人子之過也因痛自省，責父嘗病殆不起頌功日夜侍湯藥，睫不交泣禱於神，請以身代，竟得瘥。後四年父沒喪，葬易戚咸備，事繼母尤以孝聞，搆一樓於先祠後，訓誨子弟，肅然。朝典一日，盛暑登樓見其子文跣足欹，坐怒曰：居處恭當如是耶。及甲午，文登賢書而頌功亦由選貢考授縣職，顧文性和易雅好音律歌舞偶為詞贈歌者，頌功聞而大怒不已，杖之，其嚴峻如此。,GJTS-XXD,古今圖書集成·學行典,307
篤行,以歲貢為江寧令，著廉聲諸生，時好施予篤友誼，家中落不倦。比歲大饑，弟同觀號養所者捐粟千石以賑。調甫亦力附之。一郡多所全活。損有餘，補不足天之道也，難兄弟有焉。好禮尚施，以妻奩置產分兄弟，里有不法事恐良輔知之，輒自省改，游釣清溪，自號清溪居士。,GJTS-XXD,古今圖書集成·學行典,121
篤行,邑諸生廉介不苟，為當道推重，凡兩造有不決者，輒令胥隸抱牘，詣城隍祠，設公案，聽處分，為受直者皆悅服。值歲歉，當道知其貧，出義倉穀給之，辭多受少，曰：某所須止此耳，一介必嚴。,GJTS-XXD,古今圖書集成·學行典,86
篤行,羅尚質，字文源，性敦孝友，讓產兄弟父，懋憲病疽，跪而吮之。捐千金修城隍廟，獻賊破城，殺戮最多，捐資斂屍數千餘，築大京觀以葬之。,GJTS-XXD,古今圖書集成·學行典,63
篤行,太學生知直隸興化縣，存心仁厚，政尚德化，廳前東鸛乳雛三已，而雌雄暨二，雛皆飛去，其一折翅獨留。光學取而藥之，愈亦飛去。後病思食鮮魚，忽有鸛銜一置于庭，烹食之，病愈。人以為仁厚之驗。楊世紀，克盡孝弟，尤善施予。學宮重建多所，區畫士人稱之。卒贈通判，見祀鄉賢。,GJTS-XXD,古今圖書集成·學行典,128
篤行,歐湖，號龍田，繼修之父也。賦予淳厚，好善樂施，其天性也。日行陰德，常不令人知。至老亦不語人，然其顯者已足可傳矣。家不踰中人產，有貧乏者告以故，輒予之其酬，與不酬勿計也。凡視圜扉之人赭衣縷縷無食者，與之食。至冬月予以絮，歲以為常。晚得一子，即繼修教以詩書，登天啟丁卯賢書，歷官至廣西副使。年八十有三乃沒，曾元異代蒸。蒸未艾蓋餘慶也。,GJTS-XXD,古今圖書集成·學行典,165
篤行,歲守公好義，月旦推重，有欲陷人於法者，意上官必欲訊，佐寅夜託至親賄佐多金，欲誣其事，佐曰：彼殺人而我操刃，謂天理何，饑且死不為也。亟持去，毋污吾。詰旦力為受誣者，解上官納其言，誣藉以白，人傳其義，置田數畝，以食家之賢者。,GJTS-XXD,古今圖書集成·學行典,110
篤行,金文耀，字用晦，讀書務實，踐力行不徒事章句。性好施，居家夏帳冬被，所施歲以千計。嘗挾厚貲將省父，略陽縣任道過吳門訪同鄉友人程嘉燧，孟陽于嘉定。值嘉定疫氣，流行死者暴骸盈路，文耀為買棺，瘞埋者累百。後以棺不給，囊篋亦將待竭，但以葦蓆裹屍掩之者，又不啻千數。時吳中士夫多作詩歌以贈，咸以為誼，過麥舟。晚年得《陳筠塘同善會》一書，行之益力，復著《廣同善錄》一卷，其所列推恩條例，由親及疏，自大及小，井井有理，誠可為行善者之寶筏云。弟文琦、文琳，亦慷慨有氣節，暮年以宗祠久未修理，恐致傾圮，毅然力任其事，費踰千金。宗族稱之。文琦以子貴，封文林郎，文琳以子貴封承德郎。,GJTS-XXD,古今圖書集成·學行典,279
篤行,汪如玉，字德溫，為人和厚，醇粹篤古，持禮居家以孝友稱，所得學廩輒分濟其族人，經明行修為士人所宗，以貢授福寧州訓導，卻拜饋因材施教，語及義利之際，尤致意焉。督學胡公鐸，邵公銳相繼嘉譽之。卒于官，諸生哀悼，扶櫬至逾百里，舉名宦。,GJTS-XXD,古今圖書集成·學行典,112
篤行,蔣汝蘭，性慷慨，少有遠志，食餼縣庠學宮，舊在瀟湘門內，水法未善，堪輿言，當遷汝蘭，即鬻己產赴京上疏。疏允，適顧撫院，巡零，見東門有一吉地，因遷焉。自後科名絡繹，今本學春秋二祭，給胙五斤，與蘭子孫，以酬變產遷學之力。,GJTS-XXD,古今圖書集成·學行典,107
篤行,易大化，號春泉，世有隱德，祖綱商鹽于祁，中途拾金，守候亡者還之，化益修厥行，平生無疾言遽色，人有詈者不應有唾面自乾之風，輕財好施，負者不責其償，臨終以簿二扇遺子，曰：吾陰德在是矣。子三才、三極，先後中本省鄉試，人謂為善之報云。蔡橋，字子度，賦性正直，言能息爭，行可式靡，聞人含冤，不覺流涕，必為出金，以周全之，尢不令人知。,GJTS-XXD,古今圖書集成·學行典,161
篤行,八歲喪父，以孝聞，謹厚謙退，與人不見喜怒之色，鄉里咸稱，為長者門左。有池畜魚，鄰人以盜魚者告，柟曰：予豈不知，但不敢以小物致鄉里有盜名耳。其謹厚大率類是。事兩姊尢愛，敬生養死葬，備盡其誼，又為貧人娶葬者五，贖無依孤子二人，柟諱不以告人也。屢試不第，阨于數奇，齎志以沒，有六子皆業儒，世其家。,GJTS-XXD,古今圖書集成·學行典,145
篤行,少有令譽，屢入棘，闈不售，制行樸，茂律身嚴正。鄉人有負周金者，約數百，周悉焚券，又立義塚於鄉，收瘞枯骨及貧人之無地者。人至今頌之。周嚴於訓子而恕以接物，菲於自奉而腆於款客，蓋無事不以古人自期也。壽至八十有二。子曰內涵、心涵，皆以明經，世其家。,GJTS-XXD,古今圖書集成·學行典,121
篤行,嘗以衾影之媿自盟，事親盡色養。宗黨火不舉者，嘗周之。貧不能資讀者力為處分，一裘一葛必解。與有從弟某荒於飲，博居明心惻之，不欲于眾中傷其意，引至郊外，寬譬深喻，其人卒以改行，鄉人方之。陳太丘惜以羸疾道卒。不勝掩鋩，絕涸之痛。,GJTS-XXD,古今圖書集成·學行典,111
篤行,幼失父，竭力養母，年十六母繼喪，貧無以殮，賣身於市民林貴家，傭年餘，偶拾遺金二兩，贖身以歸，人以為孝感所致。堂兄長孫老孤無依賴，美月省口糧以濟其終身，又常拾遺金三兩，見女子哭於道左，問其實，乃亡金者，即還之。會督府取各府縣丁壯從征，美與焉。福清之戰，督府劉陷，賊伏中，兵不及援，赤美力護以出，猶奮刺二倭。後劉語本府周同知曰：汝治有鄉民陳赤美者，臨陣英舅如此，汝識否。周乃使人下訪，致署中，及陞海道載之以行，凡勦海寇，縛賊首楊益等擒二十四將，皆藉其力。美初未讀書識字，而能知大義，至於臨敵斬賊，突陣護主，亦足稱奇。軍門王以其泉州功軍門，劉以其福清功巡道，秦以其下茂功推官施海道，周以其龍頭寨功，各賞銀五兩，知縣傅以孝義匾獎之。,GJTS-XXD,古今圖書集成·學行典,312
篤行,自稱抱真子，僑居省之高第街，混跡闤闠，人不識也。張詡薦于陳獻章。獻章稱之，名由此著。未幾，孔修適輸糧於縣，縣令異其容止，問姓名，不答，第拱手，令叱之，曰：何物小民，乃拱手耶。再拱手，令笞之，五竟無言而出有庶。母父沒，改適誣孔修奪其產，縣令鞫之，孔修操筆置對曰：母言是也。縣令疑焉。徐得其情，乃大禮敬之，由此人皆以為駭。敝廬薄產，蔬食不繼。未嘗一顰其眉，詩字不履前人，自為戶牖，或觀山水，歸而圖之，見者爭愛而售之。平居管寧帽朱子深衣，入夜不違，三年不入城閾，惟攻《周易》。城中兒童婦女皆稱曰子長先生。間出廬戶，則遠近圜視以為奇物云。吳廷舉由縣令，歷藩臬在粵最久，與孔修為布衣交。兩人高風在塵埃之表粵，人嘗道之。孔修卒，無子，憲使李中少參王浨經紀其喪，尚書霍韜葬之西樵山，並志其墓，韜謂、白沙振世之志，唯孔修張詡謝佑，不失其宗云西樵，人祭社以孔修配。,GJTS-XXD,古今圖書集成·學行典,373
篤行,少遊泮，孝事二人無閒言，丁內艱，三月食粥，期年內俱蔬食飲水，服闋。後不入內寢，生平以德行自勵，不入公門，七戰棘未遇，性好施，嘗捐地以舉喪之未葬者。晚年，隱居東山，講學教訓，生徒所著有四書祕義行世。,GJTS-XXD,古今圖書集成·學行典,98
篤行,常拾遺金候其主來還之。主問姓名，不告而去，時有謗，縣令鮑者，鮑索之，明對曰：止謗莫如自修，必求其人則鑿令重之。匾其門曰：齒德褒崇。直指察善士，邑舉明以應，屢飲於鄉。,GJTS-XXD,古今圖書集成·學行典,82
篤行,嘗從湛文簡，遨遊於四百峰之間，然素有高義，常代輸族人逋糧，殊無吝色。拾有旅失之金，追而還之。鄉人上其誼於督府，蠲其差役。,GJTS-XXD,古今圖書集成·學行典,60
篤行,少孤，事母辛氏至孝，攻苦自立，應明經選，以母老不仕。性好施予，族姪自強。父貧，鬻之，遠賈賈將挾以還，經聞其事急，索鏹償其直而歸之，仍割產給焉。族女貧，已過摽梅，不能字，經具奩遣之，成其伉儷。孝友天性，籍籍人口。,GJTS-XXD,古今圖書集成·學行典,105
篤行,晏子曰：自臣之貴，父之族，無不乘車者；母之族，無不足於衣食；妻之族，無凍餒者；齊國之士，待臣而舉火者，三百餘人。以此而隱君之賜乎。彰君之賜乎。於是齊侯以晏子之觴而觴桓子。予嘗愛晏子好仁，齊侯知賢，而桓子服義也。又愛晏子之仁有等級，而言有次也；先父族，次母族，次妻族，而後及其疏遠之賢。孟子曰：親親而仁民，仁民而愛物。晏子為近之。觀文正之義，賢於身後，其規模遠舉又疑過之。,GJTS-XXD,古今圖書集成·學行典,185
篤行,何喬新廣昌之金井里，有衣冠之族曰唐氏，其先本陶唐氏之後，子孫散處江南，日益繁衍，以國為氏，至于彥恭，蓋數十世矣。自其祖父以來，率以謹厚稱務詩書，而盡其職分之所當，然嘗新其所居之堂，朴素塏爽鄉之士夫尚其德者，遂為扁之曰世德。彥恭仙遊已遠，其子曰：本源克念先訓，日之所為，夜之所思，惟在于樹其德。因命其子永，求予言以為之記，予因本其先世得姓之由，唐宋之世，史不絕書，當唐太宗時，擅草隸而圖凌煙，則有莒公儉也。仕元宗時，號丹崖而以詩文稱者，則有壽昌令節也。至宋曰：介者為御史，嘗劾文彥博，進身不以正遠，謫英州君子以直聲。,GJTS-XXD,古今圖書集成·學行典,257
篤行,晚淑安以上吾不及識汝楫以下則以世姻故識之汝楫家富而好施，屢以縣大夫之勸出穀五百餘石，儲于官以賑其鄉里，施及鄰邦，人皆德之，其後閩人作難，左右鄰之居皆為烈焰所焚，而獨唐氏之室，眾皆取梯沃水力救之，獨得無恙。既而本源修德，益振恆推，其餘以周人之急，守其家法惟恐不及，輸其公賦。常慮後期見鄉里，尊老則慰以耕鑿之言，見子弟則導以孝弟之訓。每遇風清景和，則與一二知己，逍遙泉石之閒，或升高而遙望煙雲之聚，散或臨流而味翫魚鳥之浮，沈無一毫憂患攖其心，人以世德稱之。夫何歉焉，予因勉之曰：子之先世，分茅土樹勳烈者，數世矣，吾姑以汝祖之言及鄉人，所聞之者誦之。以告當世其言曰：慎爾言將有和之，慎爾行將有隨之，故聖人觀出以知入，觀往以知來，夫度在身，稽在人，由是度之於身稽之于古先哲人之，言斯可以樹德矣。,GJTS-XXD,古今圖書集成·學行典,343
篤行,袁福徵周公既逝里，父老以其行實，乞文鐫石，石立細林山之墓，所余按其生平而為之記。周公，華亭人，諱裕號東谿。嘗築室佘西小村落，為青溪編戶而藏魄，所則當細林，東偏僅衣帶水耳。余省墓及佘，取道八曲，周公數策杖徘徊草莽間，居者，迎行者止懽然相勞公幸無恙，而余因得貌周公，且習周公善狀矣，公早背父奉母，孝事兄恭絕類善士椿，一無違禮，至其贍宗黨傾帑藏，佐婚喪，收骸骨，創義塾，贖罪人，又何多踐椿跡也。椿餽吳僉士彥升金，吳辭卒，遺其子公出名宦子于繫，矢必報公，公曰：我寧責爾報，亦第哀王孫耳此豈終忘彥升哉。父老言邑人郎某女業受錢聘，尋悔之，更適吳錢將訟之，官公予錢金乃解僕易者，婦為貴豪迫死，豪賂公收易，公叱其人去，誼不令易婦冤。友人凌嘗負債無償，原飽魚腹，公亟止發粟。凌賴以生，佃戶陳歲逋公租身請為傭，不足請割田麥，公哀其妻孥失養，立蠲之賈。吳某友公，驩以百金壽，公謝不納曰：與貧無處，寧冒不恭，乃其隱者。,GJTS-XXD,古今圖書集成·學行典,397
篤行,讓徐某田無爭，旁近助陳某葬，不忍悲號其細者，平量以入家戶，霑恩崇謙以交賓朋飲，德而其鉅者，析田贍役俾無困于徵，徭給米濬河蘄有資于乾溢，鳩眾以通溝洫利及一方，築防以捍波濤害，除百世即義士，椿橋梁徑衢繕治無餘，公豈少孫哉。公家非素封如椿，有腴田五頃，而能訓其鄉弟子共為善雅，不愧椿椿視公，猶易矣。公舉丈夫子次諸生，鵲起菰蘆中，殆公行義之應耶。公墓地可碑，碑于山寺者，何從父老指也，父老德公如一口，謂公出白屋懷素心，公無近名，眾無阿好，異日灰燼而泯，誰任厥辜，且公嘗捐田數畝，供僧輸稅，僧永梵修，皆公賜也，寺不宜碑耶。,GJTS-XXD,古今圖書集成·學行典,256
篤行,皆以分施。其輕財好義如此。《原涉傳》：涉身衣服車馬纔具，妻子內困。專以振施貧窮赴人之急為務。人嘗置酒請涉，涉入里門，客有道涉所知母病避疾在里宅者。涉即往候，門。家哭，涉因入弔，問以喪事。家無所有，涉曰：但潔埽除沐浴，待涉。還至主人，對賓客歎息曰：人親臥地不收，涉何心鄉此。願徹去酒食。賓客爭問所當得，涉迺側席而坐，削牘為疏，具記衣被棺朮，下至飯含之物，分付諸客。諸客奔走市買，至日昳皆會。涉親閱視已，謂主人：願受賜矣。既共飲食，涉獨不飽，迺載棺物，從賓客往至喪家，為棺斂勞畢葬。其周急待人如此。《後漢書‧趙傳》：更始拜中郎將，封勇功侯。更始敗，為赤眉兵所圍，迫急，乃踰屋亡走，與所友善韓仲伯等數十人，攜小弱，越山阻，徑出武關。仲伯以婦色美，慮有強暴者，而己受其害，欲棄之於道。責怒不聽，因以泥塗仲伯婦面，載以鹿車，身自推之。每道逢賊，或欲逼略，輒言其病狀，以此得免。既入丹水，遇更始親屬，皆裸跣塗炭，飢困不能前。見之悲感，所裝縑帛資糧,GJTS-XXD,古今圖書集成·學行典,417
篤行,在大名，嘗過酒肆飲，有士人在旁，辭貌稍異，開詢其名，則至自京師，以貧不克葬其親，聞王祜篤義，將丐之。問所費幾何，曰：二十萬足矣。開即罄所有，得白金百餘兩，錢數萬遣之。《王濟傳》：濟，字巨川。真定人，歷江南西路安撫使。少時，深州刺史念金鎖一見器之，且託後于濟。金鎖沒，濟撫其孤，援寘祿仕。素與內臣裴愈有隙，愈坐事，上怒甚，命憲府鞫之，濟適知雜事，力為辯理，遂獲輕典。《楊燧傳》：燧拜寧遠軍節度、殿前副都指揮使。卒，贈侍中，諡曰莊敏。燧初穴貝州城時，為叛兵所傷，同行卒劉順救之得免。及貴，順已死，訪恤其家甚至。故人妻子貧不能活者，一切收養之。人推其義。《和斌傳》：斌選隸散直，為德順軍指揮使，凡五年，數扞敵,GJTS-XXD,古今圖書集成·學行典,301
篤行,嘗為女求從婢，得一婦甚閑雅，怪而詢之，乃雲夢張貢士女也，亂離夫死無所託，鬻身求活，規即輟女奩嫁之，聞者感泣。《張即之傳》：即之以直祕閣致仕。寶祐四年，制置使余晦入蜀，以讒劾閬州守王惟忠。於是削惟忠五官，沒入其資，下詔獄鍛鍊誣伏，坐棄市。惟忠臨刑，謂其友陳大方曰：吾死當上愬於天。七揮刃不殊，血逆流。即之雖閒居，移書言於淮東制置使賈似道恤其遺孤。又使從孫士倩娶惟忠孤女。未幾，似道入相，中書舍人常挺亦以為言。景定元年，給還首領，以禮改葬，復金壇田，多即之倡義云。《金史‧李慶嗣傳》：慶嗣，洛人。少舉進士不第，棄而學醫。天德閒，歲大疫，廣平尤甚，貧者往往闔門臥病。慶嗣藥與米分遺之，全活者眾。《元史‧蕭傳》：嘗出遇一婦人，失金釵道旁，疑拾之，謂曰：殊無他人，獨翁居後耳，令隨至門，取家釵以償其婦，後得所遺釵，愧謝還之。鄉人有自城中暮歸者，遇寇欲加害，詭言：我蕭先生也。寇驚愕，釋去。《唆都傳》：唆都子百家奴，為福建道長司宣慰使都元帥。是時，福建多水災，百家奴出私錢市米以賑，貧民全活者甚眾。《李恆傳》：恆守鄂州。,GJTS-XXD,古今圖書集成·學行典,454
隱逸,堯問於由曰：齧缺可以配天乎。吾藉王倪以要之。許由曰：殆哉圾乎天下。齧缺之為人也，聰明睿知，給數以敏，其性過人，而又乃以人受天。彼審乎禁過，而不知過之所由生。與之配天乎。彼且乘人而無天。方且本身而異形，方且尊知而火馳，方且為緒使，方且為物絯，方且四顧而物應，方且應眾宜，方且與物化而未始有恆。夫何足以配天乎。,GJTS-XXD,古今圖書集成·學行典,153
隱逸,許由歿，葬箕山之巔，亦名許由山，在陽城之南十餘里，堯因就其墓號曰：箕山公神以配食，五岳世世奉祀，至今不絕也。按《莊子‧逍遙遊篇》：堯讓天下於許由，曰：日月出矣而爝火不息，其於光也，不亦難乎。時雨降矣而猶浸灌，其於澤也，不亦勞乎。夫子立而天下治，而我猶尸之，吾自視缺然。請致天下。許由曰：子治天下，天下既已治也。而我猶代子，吾將為名乎。名者，實之賓也，吾將為賓乎。鷦鷯巢於深林，不過一枝；偃鼠飲河，不過滿腹。歸休乎君，予無所用天下為。庖人雖不治庖，尸祝不越樽俎而代之矣。《大宗師篇》：意而子見許由，許由曰,GJTS-XXD,古今圖書集成·學行典,251
隱逸,巢父者，堯時隱人也，山居不營世利，年老以樹為巢，而寢其上，故時人號曰巢父，堯之讓許由也，由以告巢父，巢父曰：汝何不隱汝形藏汝光，若非吾友也。擊其膺而下之，由悵然不自得，乃過清冷之水洗其耳，拭其目，曰：向聞貪言，負吾之友矣。遂去，終身不相見。,GJTS-XXD,古今圖書集成·學行典,120
隱逸,湯將伐桀，因卞隨而謀曰：非吾事也。湯遂伐桀，以天下讓隨，隨曰：后之伐桀謀於我，必以我為賊也；而又讓我，必以我為貪也。吾不忍聞。又讓務光，光曰：廢上，非義；殺民，非仁；無道之世，不踐其土。況於尊我哉。乃抱石而沈廬水。按《瑯嬛記》：湯既伐桀，讓於務光，務光笑曰：以九尺之夫而讓天下於我，是形吾短也。羞而沈於水，有只尺之魚負之而去。,GJTS-XXD,古今圖書集成·學行典,163
隱逸,晉侯賞從亡者，介之推不言祿，祿亦弗及，推曰：獻公之子九人，唯君在矣，惠懷無親，內外棄之，天未絕晉，必將有主，主晉祀者，非君而誰，天實置之，而二三子以為己力，不亦誣乎。竊人之財，猶謂之盜，況貪天之功，以為己力乎。下義其罪，上賞其姦，上下相蒙，難與處矣。其母曰：盍亦求之，以死誰懟。對曰：尤而效之，罪又甚焉。且出怨言，不食其食，其母曰：亦使知之，若何。對曰：言，身之文也。身將隱，焉用文之，是求顯也。其母曰：能如是乎,GJTS-XXD,古今圖書集成·學行典,206
隱逸,襄公三十年三月，癸未，晉悼夫人食輿人之城杞者，絳縣人或年長矣。無子，而往與於食，有與疑年，使之年。曰臣小人也。不知紀年，臣生之歲，正月甲子朔，四百有四十五，甲子矣。其季於今，三之一也。吏走問諸朝，師曠曰：魯叔仲惠伯會郤成子於承匡之歲也。狄伐魯，叔孫莊叔於是乎敗狄於鹹，獲長狄僑如，及虺也豹也。而皆以名其子，七十三年矣。史趙曰：亥有二首六身，下二如身，是其日數也。士文伯曰：然則二萬六千六百有六旬也。趙孟問其縣大夫，則其屬也。召之而謝過焉。曰：武不才，任君之大事，以晉國之多虞，不能由吾子，使吾子辱在泥塗久矣，武之罪也。敢謝不才，遂仕之，使助為政，辭以老，與之田，使為君復陶，以為絳縣師，而廢其輿尉。按《山西通志》：絳縣老絳縣人蓋賢而隱者。,GJTS-XXD,古今圖書集成·學行典,319
隱逸,列禦寇者，鄭人也，隱居不仕，鄭穆公時子陽為相，專任刑法，列禦寇乃絕跡窮巷，面有飢色，或告子陽曰：列禦寇蓋有道之士也，居君之國而窮，君無乃不好士乎。子陽聞而悟，使官載粟數十乘而與之，禦寇出見使者，再拜而辭之，入見其妻，妻望之而拊心曰：妾聞為有道之妻子，皆得佚樂，今有飢色，君過而遺先生食，先生不受，豈非命也哉。禦寇笑曰：君非自知我也，以人之言而遺我粟，至其罪我也，又且以人之言，此吾所以不受也。居一年，鄭人殺子陽其黨，皆死，禦寇安然獨全，終身不仕，著書八篇，言道家之意，號曰列子。按《莊子‧逍遙遊篇》：列子御風而行，泠然善也，旬有五日而後反。彼於致福者，未數數然也。此雖免乎行，猶有所待者也。若夫乘天地之正，而御六氣之辯，以遊無窮者，彼且惡乎待哉。,GJTS-XXD,古今圖書集成·學行典,323
隱逸,則血氣飄溢，欲慮充起；物所攻焉，德故衰焉。其在老耄，則欲慮柔焉；體將休焉，物將先焉。雖未及嬰孩之全，方於少壯，間矣。其在死亡也，則之於息焉，反其極矣。或謂子列子曰：子奚貴虛。列子曰：虛者無貴也。子列子曰：非其名也，莫如靜，莫如虛。靜也虛也，得其居矣；取也與也，失其所矣。事之破而後有舞仁義者，弗能復也。粥熊曰：運轉亡已，天地密移，疇覺之哉。故物損於彼者盈於此。成於此者虧於彼。損盈成虧，隨世隨死。往來相接，間不可損，疇覺之哉。凡一氣不頓盡，一形不頓虧；亦不覺其成，不覺其虧。亦如人自生至老，貌色智態，亡日不異；皮膚爪髮，隨生隨落，非嬰孩時有停而不易也。間不可覺,GJTS-XXD,古今圖書集成·學行典,280
隱逸,俟至後知。《黃帝篇》：列子師老商氏，友伯高子；進二子之道，乘風而歸。尹生聞之，從列子居，數月不省舍。因間請蘄其術者，十反而十不告。尹生懟而請辭，列子又不命。數月，意不已，又往從之。列子曰：汝何去來之頻。尹生曰：曩章戴有請於子，子不我告，固有憾於子。今復脫然，是以又來。列子曰：曩吾以汝為達，今汝之鄙至此。將告汝所學於夫子者矣。自吾之事夫子友若人也，三年之後，心不敢念是非，口不敢言利害，始得夫子一眄而已。五年之後，心更念是非，口更言利害，夫子始一解顏而笑。七年之後，從心之所念，更無是非；從口之所言，更無利害，夫子始一引吾並席而坐。,GJTS-XXD,古今圖書集成·學行典,266
隱逸,初九曰：潛龍勿用，何謂也。子曰：龍德而隱者也。不易乎世，不成乎名，遯世無悶，不見是而無悶，樂則行之，憂則違之，確乎其不可拔，潛龍也。進齋徐氏曰：遯世無悶者，安土樂天也。樂行憂違，最說出潛龍意思，初九備聖人之德，從容無礙日用之閒無非，此道之流行，意苟順適與物無忤，則不私其有，庶同于人陽之舒也，此樂則行之之意也。小有拂逆我心，不快則超然順避，不失于己陰之翕也，此憂則違之之意也。樂行憂違雖不凝滯于物，而所以立己者，蓋確乎其不可拔，非守道之固者。能之乎，此其所以為潛龍也。,GJTS-XXD,古今圖書集成·學行典,234
隱逸,節齋蔡氏曰：遯剛退也，以柔居下見剛者，遯亦從，而遯凡從物者必居後，故曰尾不當遯，而遯故厲勿用有攸往，以其質居其時不可遯也。象曰：遯尾之厲，不往何災也。見幾先遯固為善也，遯而為尾，危之道也，往既有危，不若不往，而晦藏可免于災，處微故也。古人處微，下隱亂世而不去者多矣。六二，執之用黃牛之革，莫之勝說。以中順自守，人莫能解必遯之志也。象曰：執用黃牛，固志也。上下以中順之道相固，結其心志甚堅，如執之以牛革也。九三，繫遯，有疾厲，畜臣妾吉。遯貴速而遠有所繫累則，安能，速且遠也。害干遯矣，故為有疾也，遯而不速是以危也。象曰：繫遯之厲,GJTS-XXD,古今圖書集成·學行典,263
隱逸,貧窮自時也。怨夭折者，不知命者也；怨貧窮者，不知時者也。當死不懼，在窮不戚，知命安時也。其使多智之人量利害，料虛實，度人情，得亦中，亡亦中。其少智之人不量利害，不料虛實，不度人情，得亦中，亡亦中。量與不量，料與不料，度與不度，奚以異。唯亡所量，亡所不量，則全而亡喪。亦非知全，亦非知喪。自全也，自亡也，自喪也。《楊朱篇》：楊朱游于魯，舍于孟氏。孟氏問曰：人而已矣，奚以名為。曰：以名者為富。既富矣，奚不已焉。曰：為貴。既貴矣，奚不已焉。曰：為死。既死矣，奚為焉。曰：為子孫。名奚益于子孫。曰：名乃苦其身，燋其心。乘其名者，澤及宗族，利兼鄉黨；況子孫乎。凡為名者必廉，廉斯貧；為名者必讓，讓斯賤。曰,GJTS-XXD,古今圖書集成·學行典,298
隱逸,積肌膚以成一節。一毛固一體萬分中之一物，奈何輕之乎。禽子曰：吾不能所以答子。然則以子之言問老聃關尹，則子言當矣；以吾言問大禹墨翟，則吾言當矣。孟孫陽因顧與其徒說他事。楊朱曰：天下之美歸之舜、禹、周、孔，天下之惡歸之桀紂。然而舜耕於河陽，陶於雷澤，四體不得蹔安，口腹不得美厚；父母之所不安，弟妹之所不親。行年三十，不告而娶。及受堯之禪，年已長，智已衰。商鈞不才，禪位于禹，戚戚然以至于死。此天人之窮毒者也。鯀治水土，績用不就，殛諸羽山。禹纂業事讎，惟荒土功，子產不字，過門不入；身體偏枯，手足胼胝。及受舜禪，卑宮室，美紱冕，戚戚然以至於死：此天人之憂苦者也。武王既終，成王幼弱，周公攝天子之政。召公不悅，四國流言。居東三年，誅兄放弟，僅免其身，戚戚然以至于死：此天人之危懼者也。孔子明帝王之道，應時君之聘，伐樹於宋，削跡於衛，窮於商周，圍於陳蔡，受屈於季氏，見辱於陽虎，戚戚然以至於死：此天民之遑遽者也。凡彼四聖者，生無一日之歡，死有萬世之名。名者，固非實之所取也。雖稱之弗知，雖賞之弗知，與株塊無以異矣。,GJTS-XXD,古今圖書集成·學行典,452
隱逸,年且百歲，底春披裘，拾遺穗於故畦，並歌並進。孔子適衛，望之於野。顧謂弟子曰：彼叟可與言者，試往訊之。子貢請行。逆之隴端，面之而歎曰：先生曾不悔乎，而行歌拾穗。林類行不留，歌不輟。子貢叩之不已，乃仰而應曰：吾何悔邪。子貢曰：先生少不勤行，長不競時，老無妻子，死期將至：亦有何樂而拾穗行歌乎。林類笑曰：吾之所以為樂，人皆有之，而反以為憂。少不勤行，長不競時，故能壽若此。老無妻子，死期將至，故能樂若此。子貢曰：壽者人之情，死者人之惡。子以死為樂，何也。林類曰：死之與生，一往一反。故死於是者，安知不生於彼。故吾知其不相若矣。吾又安知營營而求生非惑乎。亦又安知吾今之死不愈昔之生乎。子貢聞之，不喻其意，還以告夫子。夫子曰：吾知其可與言，果然；然彼得之而不盡者也。,GJTS-XXD,古今圖書集成·學行典,328
隱逸,魏文侯過段干木之閭而軾，其僕曰：君何為軾。曰：此非段干木之閭乎。段干木蓋賢者也，吾安敢不軾。且吾聞段干木未嘗肯以己易寡人也，吾安敢高之。段干木光乎德，寡人光乎地；段干木富乎義，寡人富乎財。地不如德，財不如義。寡人當事之者也。遂致祿百萬，而時往問之，國人皆喜，相與誦之曰：吾君好正，段干木之敬；吾君好忠，段干木之隆。居無幾何，秦興兵欲攻魏，司馬唐且諫秦君曰：段干木，賢者也，而魏禮之，天下莫不聞，無乃不可加兵乎。秦君以為然，乃按兵而輟，不攻魏。文侯可謂善用兵矣。夫君子善用兵也，不見其形，而攻已成，其此之謂也。野人之用兵，鼓聲則似雷，號呼則動地，塵氣沖天，流矢如雨。扶傷舉死，履腸涉血，無罪之民，其死者已量於澤矣，而國之存亡，主之死生，猶未可知也，其離仁義亦遠矣。,GJTS-XXD,古今圖書集成·學行典,331
隱逸,王斗者，齊人也，修道不仕，與顏斀並時，曾造齊宣王門，欲見宣王，宣王使謁者延斗入，斗曰：斗趨見王為好勢，王趨見斗為好士，於王何如謁者。還報王曰：先生徐之，寡人請從。王趨而迎之於門曰：寡人奉先君之宗廟，守社稷，聞先生直言正諫不諱。斗曰：王之憂國愛民不若王之愛尺縠也。王曰：何謂也。斗曰：王使人為冠，不使左右便辟，而使工者，何也。為能之也。今王治齊國，非左右便辟則無使也，臣故曰不如愛尺縠也。王起謝曰：寡人有罪於國家矣。於是舉士五人，任之以官，齊國大治，王斗之力也。,GJTS-XXD,古今圖書集成·學行典,230
隱逸,無功而受其祿者辱，禍必渥。故曰：矜功不立，虛願不至。此皆幸樂其名，而無其實德者也。是以堯有九佐，舜有七友，禹有五丞，湯有三輔，自古及今，而能虛成名於天下者，無有。是以君王無羞亟問，不愧下學；是故成其道德而揚功名於後世者，堯、舜、禹、湯、周文王是也。故曰：無形者，形之君也。無端者，事之本也。夫上見其原，下通其流，至聖明學，何不吉之有哉。老子曰：雖貴，必以賤為本；雖高，必以下為基。是以侯王稱孤、寡、不穀，是其賤之本與。非夫孤寡者，人之困賤下位也，而侯王以自謂，豈非下人而尊貴士與。夫堯傳舜,GJTS-XXD,古今圖書集成·學行典,244
隱逸,其先宋公族其後，別從趙其族，樂毅顯名於諸侯，而臣公獨好黃老，恬靜不仕，及趙為秦昭王滅，臣公東之齊，以老子顯名，齊人尊之，號稱賢師，趙人田叔等皆尊事焉。鄭長者，隱德無名，著書一篇，言道家事，韓非稱之。世傳曰：長者之辭，因以為名。埋名藏用，世莫能識，居國南鄙，因以為號。著書言陰陽事。遊秦楚閒，年老隱居，著書言農家事，因以為號。康市子者，聖人之無欲者也，見人爭財而訟推千金之璧於旁，而訟者息。,GJTS-XXD,古今圖書集成·學行典,194
隱逸,少治清節，與太史令司馬遷交好，峻獨退身修德，隱於邢山，遷既親貴，乃以書勸。峻曰：遷聞君子所貴乎。道者三，太上立德，其次立言，其次立功，伏惟伯陵材能絕人，高尚其志，以善厥身，冰清玉潔，不以細行荷累，其名固已貴矣，然未盡太上之所由也，願先生少致意焉。峻報書曰：峻聞古之君子，料能而行，度德而處，故悔去於身，利不可以虛受，名不可以苟得，漢興以來帝王之道於斯，始顯能者，見利不肖者，自屏亦其時也。周易大君有命，小人勿用，徒欲偃仰從容以送，餘齒耳。峻之守節不移如此，遷居太史官為李陵遊說，下腐刑，果以悔被辱，峻遂高尚不仕，卒于邢，邢人立祠號曰邢居士，世奉祀之不絕。,GJTS-XXD,古今圖書集成·學行典,277
隱逸,彭城老父者，楚之隱人也，見漢室衰乃自隱修道不治名利，年至九十餘，王莽時徵故光祿大夫，龔勝欲為太子師，友祭酒恥事二姓，莽迫之，勝遂不食而死，莽使者及郡守以下會斂者數百人，老父痛勝以名致禍，乃獨入哭勝，甚悲。既而曰：嗟乎，薰以香自燒，膏以明自銷，龔先生竟夭天年，非吾徒也。哭畢而趨，出眾莫知其誰也。,GJTS-XXD,古今圖書集成·學行典,147
隱逸,王莽時遣使徵聘，義不仕二姓，遂不食而死，有老人來弔，甚哀，既而曰：嗟乎，蘭以香自燒，膏以明自消，龔先生竟夭天年，非吾徒也。趨而出終莫知其誰也。,GJTS-XXD,古今圖書集成·學行典,71
隱逸,以經行清白，辟州宰不詣，王莽末隱於南山。地皇四年，漢起兵於南陽順同縣，隗囂等起兵自稱上將軍，西州大震唯順修道山居，執操不回囂以道術深遠，使人齎璧帛，卑辭厚禮聘，順欲以為師。順因使謝囂曰：禮有來，學義無往教，即欲相師，但入深山來。囂聞矍然，不敢彊屈，其後囂等諸姓皆滅，唯順山棲安然，以貧潔自終焉。,GJTS-XXD,古今圖書集成·學行典,147
隱逸,哀、平時，仕州郡。王莽，連徵不至。家累千金，隱居養志，好施周急。每農時，載酒殽詣田間，以勞勤誨惰。十餘年閒，其化大洽，風俗以篤，邑致殷富。,GJTS-XXD,古今圖書集成·學行典,69
隱逸,嘗於舍前竹下開三徑，惟故人求仲羊，仲從之遊，哀帝時為兗州刺史，以廉直著名，王莽居攝，即告免官歸鄉里，臥不出戶，卒於家。,GJTS-XXD,古今圖書集成·學行典,59
隱逸,少有高名，與光武同遊學。及光武即位，光乃變名姓，隱身不見。帝思其賢，乃令以物色訪之。後齊國上言：有一男子，披羊裘釣澤中。帝疑其光，乃備安車元纁，遣使聘之。三反而後至。舍於北軍，給床褥，太官朝夕進膳。司徒侯霸與光素舊，遣使奉書。使人因謂光曰：公聞先生至，區區欲即詣造，迫於典司，是以不獲。願因日暮，自屈語言。光不答，乃投札與之，口授曰：君房足下：位至鼎足，甚善。懷仁輔義天下悅，阿諛順旨要領絕。霸得書，封奏之。帝笑曰：狂奴故態也。車駕即日幸其館。光臥不起，帝即其臥所，撫光腹曰：咄咄子陵，不可相助為理邪。光又眠不應，良久，乃張目熟視，曰：昔唐堯著德，巢父洗耳。士故有志，何至相迫乎。帝曰：子陵，我竟不能下汝邪。於是升輿歎息而去。復引光入，論道舊故，相對累日。帝從容問光曰：朕何如昔時。對曰：陛下差增於往。因共偃臥，光以足加帝腹上。明日，太史奏客星犯御座甚急。帝笑曰：朕故人嚴子陵共臥耳。除為諫議大夫，不屈，乃耕於富春山，後人名其釣處為嚴陵瀨焉。建武十七年，復特徵，不至。年八十，終於家。帝傷惜之，詔下郡縣賜錢百萬、榖千斛。按《陳繼儒筆記》：嚴子陵，娶梅福季女，生子茂，茂生隆，隆生卓，子陵年八十終。,GJTS-XXD,古今圖書集成·學行典,498
隱逸,少立清節。及王莽篡位，棄冠帶，絕交宦。建武中，徵到尚書，拜稱名，不稱臣。有司問其故。霸曰：天子有所不臣，諸侯有所不友。司徒侯霸讓位於霸。故梁令閻陽毀之曰：太原俗黨，儒仲頗有其風。以病歸。隱居守志，茅屋蓬戶。連徵不至，以壽終。,GJTS-XXD,古今圖書集成·學行典,112
隱逸,少為書生，家以農畝為業，而專精誦讀，晝夜不息。妻嘗之田，曝麥於庭，令鳳護雞。時天暴雨，而鳳持竿誦經，不覺潦水流麥。妻還怪問，鳳方悟之。其後遂為名儒，乃教授業於西唐山中。鄰里有爭財者，持兵而鬥，鳳往解之，不已，乃脫巾叩頭，固請曰：仁義遜讓，奈何棄之。於是爭者懷感，投兵謝罪。鳳年老，執志不倦，名聲著聞。太守連召請，恐不得免，自言本巫家，不應為吏，又詐與寡嫂訟田，遂不仕。建初中，將作大匠任隗舉鳳直言，到公車，託病逃歸。推其財產，悉與兄孤子。隱身漁釣，終於家。論曰：先大夫宣侯嘗以講道餘隙，寓乎逸士之篇。至高文通傳，輟而有感，以為隱者也，因著其行事而論之曰：古者隱逸，其風尚矣。潁陽洗耳，恥聞禪讓；孤竹長飢，羞食周粟。或高棲以違行，或疾物以矯情，雖軌跡異區，其去就一也。若伊人者，志陵青雲之上，身晦泥汙之下，心名且猶不顯，況怨累之為哉。與夫委體淵沙，鳴弦揆日者，不其遠乎。,GJTS-XXD,古今圖書集成·學行典,384
隱逸,少好學，有志操，與馬融、竇章、張衡、崔瑗等友善。安定俗鄙庶孽，而符無外家，為鄉人所賤。自和、安之後，世務游宦，當塗者更相薦引，而符獨耿介不同於俗，以此遂不得升進。志意蘊憤，乃隱居著書三十餘篇，以譏當時失得，不欲章顯其名，故號曰潛夫論。其指訐時短，討謫物情，足以觀見當時風政，著其五篇云爾。按《太平御覽》：符好學，有志，隱居著書。度遼將軍皇甫規官臨安定，鄉人有鴈門太守者，還家，謁規。規臥不迎，既入而問：卿在郡食鴈美乎。有頃，王符在門。規素聞符名，乃驚遽而起，衣不及帶，履出迎，援符手而還，與同坐，極懽。時人為之語曰：徒見二千石，不如一縫掖。言書生道義之貴也。,GJTS-XXD,古今圖書集成·學行典,279
隱逸,燮生而欽頤折額，醜狀駭人。其母欲棄之，其父不聽，曰：吾聞賢聖多有異貌。興我宗者，乃此兒也。于是養之。始在髫鬌，而知廉讓；十歲就學，能通詩、論；及長，專精禮、易。不讀非聖之書，不修賀問之好。有先人草廬結於岡畔，下有陂田，常肆勤以自給。非身所耕漁，則不食也。鄉黨宗族希得見者。舉孝廉、賢良方正，特徵，皆以疾辭，延光二年，安帝以元纁羔幣聘燮，及南陽馮良，二郡各遣丞掾致禮。宗族更勸之曰：夫修德立行，所以為國。自先世以來，勳寵相承，君獨何為守東岡之陂乎。燮曰：吾既不能隱處巢穴，追綺季之跡，而猶顯然不遠父母之國，斯固以滑泥揚波，同其流矣。夫修道者，度其時而動。動而不時，焉得亨乎。因自載到潁川陽城，遣生送敬，遂辭疾而歸。良亦載病到近縣，送禮而還。詔書告二郡，歲以羊酒養病。,GJTS-XXD,古今圖書集成·學行典,332
隱逸,字仲綏，學京氏易，善風角、星算、六日七分，能望氣占候吉凶，嘗賣卜自奉。安帝徵之，對策為諸儒表，拜吳令。猝有暴風，宗占知京師當有大火，記時日，遣人參候，果如其言，上以博士徵之。宗恥以占候見知，聞徵書到，夜懸印綬於縣庭而遯，終身不仕。,GJTS-XXD,古今圖書集成·學行典,115
隱逸,曾祖父遵，字子高，平帝時，為侍御史。王莽篡位，稱病歸鄉里。家富，好給施，尚俠氣，食客嘗三四百人。時人為之語曰：關東大豪戴子高。良少誕節，母驢鳴，良嘗學之以娛樂焉。及母卒，兄伯鸞居廬啜粥，非禮不行，良獨食肉飲酒，哀至乃哭，而二人俱有毀容。或問良曰：子之居喪，禮乎。良曰：然。禮所以制情佚也，情苟不佚，何禮之論。夫食旨不甘，故致毀容之實。若味不存口，食之可也。論者不能奪之。良才既高達，而論議尚奇，多駭流俗。同郡謝季孝問曰：子自視天下孰可為比。良曰：我若仲尼長東魯，大禹出西羌，獨步天下，誰與為偶。舉孝廉，不就。再辟司空府，彌年不到，州郡迫之，乃遯辭詣府，悉將妻子，既行在道，因逃入江夏山中。優游不仕，以壽終。初，良五女並賢，每有求姻，輒便許嫁，疏裳布被，竹笥木屐以遣之。五女能遵其訓，皆有隱者之風焉。,GJTS-XXD,古今圖書集成·學行典,349
隱逸,家世名族。肱與二弟仲海、季江，俱以孝行著聞。其友愛天至，常共臥起。及各娶妻，兄弟相戀，不能別寢，以係嗣當立，乃遞往就室。肱博通五經，兼明星緯，士之遠來就學者三千餘人。諸公爭加辟命，皆不就。二弟名聲相次，亦不應徵聘，時人慕之。肱嘗與季江謁郡，夜於道遇盜，欲殺之。肱兄弟更相爭死，賊遂兩釋焉，但掠奪衣資而已。既至郡中，見肱無衣服，怪問其故，肱託以他辭，終不言盜。盜聞而感悔，後乃就精廬，求見徵君。肱與相見，皆叩首謝罪，而還所略物。肱不受，勞以酒食而遣之。後與徐俱徵，不至。桓帝乃下彭城使畫工圖其形狀。肱臥於幽闇，以被韜面，言感眩疾，不欲出風。工竟不得見之。中常侍曹節等專執朝事，新誅太傅陳蕃、大將軍竇武，欲借寵賢德，以釋眾望，乃白徵肱為太守。肱得詔，乃私告其友曰：吾以虛獲實，遂藉聲價。明明在上，猶當固其本志，況今政在閹豎，夫何為哉。乃隱身遯命，遠浮海濱。再以元纁聘，不就。即拜大中大夫，詔書至門，肱使家人對云久病就醫。遂羸服閒行，竄伏青州界中，賣卜給食。召命得斷，家亦不知其處，歷年乃還。年七十七，熹平二年終於家。弟子陳留劉操追慕肱德，共刊石頌之。,GJTS-XXD,古今圖書集成·學行典,473
隱逸,舉子勰，字巨勝，少尚元虛，以父任為郎，自免歸家。父故吏河南召夔為郡將，卑身降禮，致敬於勰。勰恥交報之，因杜門自絕。後太守舉孝廉，復以疾去。時梁冀貴盛，被其徵命者，莫敢不應，唯勰前後三辟，竟不能屈。後舉賢良方正，不應。又公車徵，元纁備禮，固辭廢疾。常隱處竄身，慕老聃清淨，杜絕人事，巷生荊棘，十有餘歲。至延熹二年，乃開門延賓，游談宴樂，及秋而梁冀誅，年終而勰卒，時年五十。蔡邕以為知命。自勰曾祖父揚至勰孫恂，六世一身，皆知名云。,GJTS-XXD,古今圖書集成·學行典,213
隱逸,其鄉人勸之行。桓曰：夫干祿求進，所以行其志也。今後宮千數，其可損乎。廄馬萬匹，其可減乎。左右悉權豪，其可去乎。對曰：不可。桓乃慨然歎曰：使桓生行死歸，於諸子何有哉。遂隱身不出。,GJTS-XXD,古今圖書集成·學行典,88
隱逸,九歲喪父，哀毀過禮。服除，不進酒肉十餘年。每忌日，輒三日不食。同郡緱氏女玉為父報讎，殺夫氏之黨，吏執玉以告外黃令梁配，配欲論殺玉。蟠時年十五，為諸生，進諫曰：玉之節義，足以感無恥之徒，激忍辱之子。不遭明時，尚當表旌廬墓，況在清聽，而不加哀矜。配善其言，乃為讞得減死論。鄉人稱美之。家貧，傭為漆工。郭林宗見而奇之。同郡蔡邕深重蟠，及被州辟，乃辭讓之曰：申屠蟠稟氣元妙，性敏心通，喪親盡禮，幾於毀滅。至行美義，人所鮮能。安貧樂潛，味道守真，不為燥濕輕重，不為窮達易節。方之於邕，以齒則長，以德則賢。後郡召為主簿，不行。遂隱居精學，博貫五經，兼明圖緯。始與濟陰王子居同在太學，子居臨歿，以身託蟠，蟠乃躬推輦車，送喪歸鄉里。遇司隸從事於河鞏之閒，從事義之，為卦傳護送，蟠不肯受,GJTS-XXD,古今圖書集成·學行典,334
隱逸,張奉，字公先，弟表字公儀，河內人，兄弟少有高節，立精舍教授，惡衣麤食太傅袁隗以女妻奉送，女奢麗奴婢百人，皆被羅縠，輜軿充路婦入門，數年奉住，精舍有如路人，其妻侍奉入，乃徑前跪曰：家公年老，不以妾頑，陋使侍君巾櫛，自知不副雅操，君如欲執梁鴻之節，妾懷孟光之微志，奉無以答妻，悉徹玩飾被服，奴婢著縵帛執紡具，奉然後納之，連徵不就，謂之張氏兩賢。,GJTS-XXD,古今圖書集成·學行典,170
隱逸,少勵操行，苦身修節。父賀，為彭城相。閎往省謁，變名姓，徒行無旅。既至府門，連日吏不為通，會阿母出，見閎驚，入白夫人，乃密呼見。既而辭去，賀遣車送之，閎稱眩疾不肯乘，反，郡界無知者。及賀卒郡，閎兄弟迎喪，不受賻賵，縗絰扶柩，冒犯寒露，體貌枯毀，手足血流，見者莫不傷之。服闋，累徵聘舉召，皆不應。居處側陋，以耕學為業。從父逢、隗並貴盛，數饋之，無所受。閎見時方險亂，而家門富盛，常對兄弟歎曰：吾先公福祚，後世不能以德守之，而競為驕奢，與亂世爭權，此即晉之三郤矣。延熹末，黨事將作，閎遂散髮絕世，欲投跡深林。以母老不宜遠遁，乃築土室，四周於庭，不為戶，自牖納飲食而已。旦於室中東向拜母。母思閎，時往就視，母去，便自掩閉，兄弟妻子莫得見也。及母歿，不為制服設位，時莫能名，或以為狂生。潛身十八年，黃巾賊起，攻沒郡縣，百姓驚散，閎誦經不移。賊相約語不入其閭，鄉人就閎避難，皆得全免。年五十七，卒於土室。二弟忠、弘，節操皆亞於閎。,GJTS-XXD,古今圖書集成·學行典,409
隱逸,習韓詩、歐陽尚書，教授常數百人。父為北地太守，永初中，坐羌沒郡下獄死。扶感父以法喪身，憚為吏。及服終而歎曰：老子有言：名與身孰親。吾豈為名乎。遂絕志世外。專精經典，尤明天文、讖緯，風角、推步之術。州郡公府辟召皆不應。就問災異，亦無所對。扶逆知歲荒，乃聚穀數千斛，悉用給宗族姻親，又斂葬遭疫死亡不能自收者。常居先人冢側，未曾入城市。太守謁煥，先為諸生，從扶學，後臨郡，未到，先遣吏修門人之禮，又欲擢扶子弟，固不肯，當時人因號為北郭先生。年八十，終於家。二子，孟舉、偉舉，並知名。,GJTS-XXD,古今圖書集成·學行典,238
隱逸,并日而食，吟詠《詩》、《書》，不改其樂。困而能通，遭難必濟，經危蹈險，不易其節，金聲玉色，久而彌彰。揆其終始，殆天所祚，當贊大魏，輔亮雍熙。袞職有闕，群下屬望。昔高宗刻象，營求賢哲，周文啟龜，以卜良佐。況寧前朝所表，名德已著，而久栖遲，未時引致，非所以奉遵明訓，繼成前志也。陛下踐阼，纂承洪緒。聖敬日躋，超越周成。每發德音，動諮師傅。若繼二祖招賢故典，賓禮雋邁，以廣緝熙，濟濟之化，侔於前代。寧清高恬泊，擬跡前軌，德行卓絕，海內無偶。歷觀前世玉帛所命，申公、枚乘、周黨、樊英之儔，測其淵源，覽其清濁，未有厲俗獨行若寧者也。,GJTS-XXD,古今圖書集成·學行典,261
隱逸,始避地冀州，辭袁紹之命，遁還鄉里。太祖為司空丞相，頻加禮辟。昭往應命，既至，自陳一介野生，無軍國之用，歸誠求去。太祖曰：人各有志，出處異趣，勉卒雅尚，義不相屈。昭乃轉居陸渾山中，躬耕樂道，以經籍自娛。閭里敬而愛之。建安二十三年，陸渾長張固被書調丁夫，當給漢中。百姓惡憚遠役，並懷擾擾。民孫狼等因興兵殺縣主簿，作為叛亂，縣邑殘破。固率將十餘吏卒，依昭住止，招集遺民，安復社稷。狼等遂南附關羽。羽授印給兵，還為賊寇，到陸渾南長樂亭，自相約誓，言：胡居士賢者也，一不得犯其部落。一川賴昭，咸無怵惕。天下安輯，徙宅宜陽。,GJTS-XXD,古今圖書集成·學行典,256
隱逸,其辭曰：相國晉王辟余等三十七人，及泰始登禪，同命之士莫不畢至，皆拜騎都尉，或賜爵關內侯，進奉朝請，禮如侍臣。唯余疾困，不及國寵。宗人父兄及我寮類，咸以為天下大慶，萬姓賴之，雖未成禮，不宜安寢，縱其疾篤，猶當致身。余惟古今明王之制，事無巨細，斷之以情，實力不堪，豈慢也哉。乃伏枕而嘆曰：夫進者，身之榮也；退者，命之實也。設余不疾，執高箕山，尚當容之，況余實篤。故堯舜之世，士或收跡林澤，或過門不敢入。咎繇之徒兩遂其願者，遇時也。故朝貴致功之臣，野美全志之士。彼獨何人哉。今聖帝龍興，配名前哲，仁道不遠，斯亦然乎。客或以常言見逼，或以逆世為慮。余謂上有寬明之主，必有聽意之人，天網恢恢，至否一也，何尤於出處哉。遂究賓主之論，以解難者，名曰釋勸。客曰：蓋聞天以懸象致明，地以含通吐靈。故黃鍾次序，律呂分形。是以春華發萼，夏繁其實，秋風逐暑，冬冰乃結。人道以之，應機乃發。三材連利，明若符契。,GJTS-XXD,古今圖書集成·學行典,392
隱逸,故士或同升於唐朝，或先覺於有莘，或通夢以感主，或釋釣於渭濱，或叩角以干齊，或解褐以相秦，或冒謗以安鄭，或乘駟以救屯，或班荊以求友，或借術於黃神。故能電飛景拔，超次邁倫，騰高聲以奮遠，抗宇宙之清音。由此觀之，進德貴乎及時，何故屈此而不伸。今子以英茂之才，游精于六藝之府、散意於眾妙之門者有年矣。既遭皇禪之朝，又投祿利之際，委聖明之主，偶知己之會，時清道真，可以沖邁，此真吾生濯髮雲漢、鴻漸之秋也。韜光逐藪，含章未曜，龍潛九泉，然執高，棄通道之遠由，守介人之局操，無乃乖於道之趣乎。且吾聞招搖昏迴則天位正，五教班敘則人理定。如今王命切至，委慮有司，上招迕主之累，下致駭眾之疑。達者貴同，何必獨異。群賢可從，何必守意。方今同命並臻，饑不待餐，振藻皇塗，咸秩天官。子獨栖遲衡門，放形世表，遜遯丘園，不睨華好，惠不加人，行不合道，身嬰大疢，性命難保。若其羲和促轡，大火西頹，臨川恨晚，將復何階。夫貴陰賤璧，聖所約也；顛倒衣裳，明所箴也。,GJTS-XXD,古今圖書集成·學行典,413
隱逸,其後武帝頻下詔敦逼不已，謐上疏自稱草莽臣曰：臣以尪弊，迷於道趣，因疾抽簪，散髮林阜，人綱不閑，鳥獸為群。陛下披榛採蘭，并收蒿艾。是以皋陶振褐，不仁者遠。臣惟頑蒙，備食晉粟，猶識唐人擊壤之樂，宜赴京城，稱壽闕外。而小人無良，致災速禍，久嬰篤疾，軀半不仁，右腳偏小，十有九載。又服寒食藥，違錯節度，辛苦荼毒，于今七年。隆冬裸袒食冰，當暑煩悶，加以咳逆，或若溫瘧，或類傷寒，浮氣流腫，四支酸重。於今困劣，救命呼，父兄見出，妻息長訣。仰迫天威，扶輿就道，所苦加焉，不任進路，委身待罪，伏枕歎息。臣聞韶衛不並奏，雅鄭不兼御，故郤子入周，禍延王叔,GJTS-XXD,古今圖書集成·學行典,267
隱逸,請絕其禮幣，詔從之。謐聞而歎曰：亡國之大夫不可與圖存，而以革歷代之制，其可乎。夫束帛戔戔，易之明義，元纁之贄，自古之舊也。故孔子稱夙夜強學以待問，席上之珍以待聘。士於是乎三揖乃進，明致之難也；一讓而退，明去之易也。若殷湯之於伊尹，文王之於太公，或身即莘野，或就載以歸，唯恐禮之不重，豈吝其煩費哉。且一禮不備，貞女恥之，況命士乎。孔子曰：賜也，爾愛其羊，我愛其禮。棄之如何。政之失賢，於此乎在矣。咸寧初，又詔曰：男子皇甫謐沈靜履素，守學好古，與流俗異趣，其以謐為太子中庶子。謐固辭篤疾。帝初雖不奪其志，尋復發詔徵為議郎,GJTS-XXD,古今圖書集成·學行典,258
隱逸,又召補著作郎。司隸校尉劉毅請為功曹，並不應。著論為葬送之制，名曰篤終，曰：元晏先生以為亡存天下之定制，人理之必至也。故禮六十而制壽，至於九十，各有等差，防終以素，豈流俗之多忌者哉。吾年雖未制壽，然嬰疢彌紀，仍遭喪難，神氣損劣，困頓數矣。常懼夭隕不期，慮終無素，是以略陳至懷。夫人之所貪者，生也；所惡者，死也。雖貪，不得越期；雖惡，不可逃遁。人之死也，精歇形散，魂無不之，故氣屬于天；寄命終盡，窮體反真，故尸藏于地。是以神不存體，則與氣升降；尸不久寄，與地合形。形神不隔，天地之性也；尸與土并，反真之理也。今生不能保七尺軀，死何故隔一棺之土。,GJTS-XXD,古今圖書集成·學行典,270
隱逸,初與隴西計吏俱至洛陽，被髮而行，逍遙吟詠，常宿白社中。時乞於市，得殘碎繒絮，結以自覆，全帛佳綿則不肯受。或見推排罵辱，曾無怒色。孫楚時為著作郎，數就社中與語，遂載與俱歸，京不肯坐。楚乃貽之書，勸以今堯舜之世，胡為懷道迷邦。京答之以詩曰：周道斁兮頌聲沒，夏政衰兮五常汨。便便君子，顧望而逝，洋洋乎滿目，而作者七。豈不樂天地之化也。哀哉乎時之不可與，對之以獨處。無娛我以為歡，清流可飲，至道可餐，何為棲棲，自使疲單。魚懸獸檻，鄙夫知之。夫古之至人，藏器於靈，縕袍不能令暖，軒冕不能令榮；動如川之流，靜如川之渟。鸚鵡能言，泗濱浮磬，眾人所翫，豈合物情。元鳥紆幕，而不被害。鳲隼遠巢，咸以欲死。眄彼梁魚，逡巡倒尾，沈吟不決，忽然失水。魚鳥相與，萬世而不悟；以我觀之，乃明其故。焉知不有達人，深穆其度，亦將闚我，卑顣而去。萬物皆賤，惟人為貴，動以九州為狹，靜以環堵為大。後數年，遁去，莫知所之，於其所寢處惟有一石竹子及詩二篇。其一曰：乾道剛簡，坤體敦密，茫茫太素，是則是述。末世流奔，以文代質，悠悠世目，孰知其實。逝將去此至虛，歸我自然之室。又曰：孔子不遇，時彼感麟。胡不遁世以存真。,GJTS-XXD,古今圖書集成·學行典,487
隱逸,幼孤貧，養親以孝聞，睦於兄弟，每採梠求食，星行夜歸，或至海邊，拘以資養。雅善談論。宗族勸之仕，謂之曰：卿清亮質直，可作郡綱紀，與府朝接，自當顯至，如何甘辛苦於山林，畢性命於海濱也。統勃然作色曰：諸君待我乃至此乎。使統屬太平之時，當與元凱評議出處；遇濁代，念與屈生同汙共泥；若汙隆之閒，自當耦耕沮溺，豈有辱身曲意於郡府之閒乎。聞君之談，不覺寒毛盡戴，白汗四匝，顏如渥丹，心熱如炭，舌縮口張，兩耳璧塞也。言者大慚。統自此遂不與宗族相見。會母疾，統侍醫藥，宗親因得見之。其從父敬寧祠先人，迎女巫章丹、陳珠二人，並有國色，莊服甚麗，善歌舞，又能隱形匿影。甲夜之初，撞鐘擊鼓，閒以絲竹，丹、珠乃拔刀破舌，吞刀吐火，雲霧杳冥，威光電發。統諸從兄弟欲往觀之，難統，於是共紿之曰：從父閒疾病得瘳，大小以為喜慶，欲因其祭祀，並往賀之，卿可俱行乎。入門，忽見丹、珠在中庭，輕步佪舞，靈談鬼笑，飛觸挑拌，酬酢翩翻。統驚愕而走，不由門，破藩直出。,GJTS-XXD,古今圖書集成·學行典,411
隱逸,粲高亮貞正，有丹風，而博涉強記，學皆可師，遠近請益者甚眾，性不矜莊，而見之皆肅如也。魏時州府交辟，皆無所就。久之，乃應命為治中，轉別駕，辟太尉掾、尚書郎，出為征西司馬，所歷職皆有聲稱。及宣帝輔政，遷武威太守。到郡，選良吏，立學校，勸農桑。是時外國頗侵疆埸，粲明設防備，敵不敢犯，西域流通，無烽燧之警。又郡壤富實，珍玩充積，粲檢制之，息其華侈。以母老罷官。郡既接近寇敵,GJTS-XXD,古今圖書集成·學行典,183
隱逸,奕世儒素，敦睦九族，客居青州，逮毓七世，時人號其家兒無常父，衣無常主。毓少履高操，安貧有志業。父終，居於墓所三十餘載，至晦朔，躬掃墳壟，循行封樹，還家則不出門庭。或薦之武帝，召補南陽王文學、祕書郎、太傅參軍，並不就。於是青土隱逸之士劉兆、徐苗等皆務教授，惟毓不蓄門人，清靜自守。時有好古慕德者諮詢，亦傾懷開誘，以三隅示之。合三傳為之解注，撰春秋釋疑、肉刑論，凡所述造七萬餘言。年七十一卒。,GJTS-XXD,古今圖書集成·學行典,194
隱逸,好學不倦。粲陽狂不言，喬與二弟並棄學業，絕人事，侍疾家庭，至粲沒，足不出邑里。元康中，詔求廉讓沖退履道寒素者，不計資，以參選敘。尚書郎王琨薦喬曰：喬稟德真粹，立操高絜，儒學精深，含章內奧，安貧樂道，棲志窮巷，簟瓢詠業，長而彌堅，誠當今之寒素，著厲俗之清彥。時張華領司徒，天下所舉凡十七人，於喬特發優論。又吏部郎隆思求海內幽遯之士，喬供養衡門，至于白首，于是除樂安令。辭疾不拜。喬凡一舉孝廉，八薦公府，再舉清白異行，又舉寒素，一無所就。元康八年卒。,GJTS-XXD,古今圖書集成·學行典,223
隱逸,少有才操，為佐著作郎。元康初，遷建康令。到官，著正天論云：以冬至之後立晷測影，準度日月星。臣按日月裁徑百里，無千里；星十里，不百里。遂表上求下群公卿士考論。若臣言合理，當得改先代之失，而正天地之紀。如無據驗，甘即刑戮，以彰虛妄之罪。事遂不報。嘗歲日望氣，知將來多故，便稱疾去官。中書令張華遣子勸其更仕，再徵博士，舉中書郎，皆不就。其著述為世所稱，遭亂遺失，惟注墨辯，存其敘曰：名者所以別同異，明是非，道義之門，政化之準繩也。孔子曰：必也正名，名不正則事不成。墨子著書，作辯經以立名本，惠施、公孫龍祖述其學，以正刑名顯於世。孟子非墨子,GJTS-XXD,古今圖書集成·學行典,266
隱逸,然後富貴。昔呂公欣悅於空版，漢祖克之於嬴二，文君解布裳而被錦繡，相如乘高蓋而解犢鼻，官尊名顯，皆錢所致。空版至虛，而況有實；嬴二雖少，以致親密。由此論之，謂為神物。無德而尊，無勢而熱，排金門而入紫闥。危可使安，死可使活，貴可使賤，生可使殺。是故忿爭非錢不勝，幽滯非錢不拔，怨讎非錢不解,GJTS-XXD,古今圖書集成·學行典,142
隱逸,舉孝廉，除郎中。屬天下兵亂，去官還家。太守張閟造之，閉門不見，禮遺一無所受。歎曰：生於亂世，貴而能貧，乃可以免。散家財五十萬，以施宗族，柴門灌園，琴書自適。張軌徵之為府司馬，騰曰：門一杜，其可開乎。病兩月餘而卒。,GJTS-XXD,古今圖書集成·學行典,106
隱逸,父訪，吳南海太守。旭幼孤弱，兒童時勤於學。及長，立操清修，不染流俗，鄉曲推而愛之。郡將蔣秀嘉其名，請為功曹。秀居官貪穢，每不奉法，旭正色苦諫。秀既不納，旭謝去，閉門講習，養志而已。久之，秀坐事被收，旭狼狽營送，秀慨然歎曰：任功曹真人也。吾違其讜言，以至于此，復何言哉。尋察孝廉，除郎中，州郡仍舉為郡中正，固辭歸家。永康初，惠帝博求清節雋異之士，太守仇馥薦旭清貞絜素，學識通博，詔下州郡以禮發遣。旭以朝廷多故，志尚隱遯，辭疾不行。尋天下大亂，陳敏作逆，江東名豪並見羈縶，惟旭與賀循守死不迴。敏卒不能屈。元帝初鎮江東，聞其名，召為參軍，手書與旭，欲使必到，旭固辭以疾。後帝進位鎮東大將軍，復召之；及為左丞相，辟為祭酒，並不就。中興建，公車徵，會遭母憂。于時司空王導啟立學校，選天下明經之士，旭與會稽虞喜俱以隱學被召。事未行，會有王敦之難，尋而帝崩，事遂寢。明帝即位，又徵拜給事中，旭稱疾篤，經年不到，尚書以稽留除名，僕射荀崧議以為不可。太寧末，明帝復下詔備禮徵旭，始下而帝崩。咸和二年卒，太守馮懷上疏謂宜贈九列，值蘇峻作亂，事竟不行。子琚，位至大宗正，終于家。,GJTS-XXD,古今圖書集成·學行典,478
隱逸,祖周，以儒學著稱，顯名蜀朝。秀少而靜默，不交於世，知天下將亂，預絕人事，雖內外宗親，不與相見。郡察孝廉，州舉秀才，皆不就。及李雄據蜀，略有巴西，雄叔父驤、驤子壽皆慕秀名，具束帛安車徵之，皆不應。常冠皮弁，弊衣，躬耕山藪，龔壯常歎服焉。桓溫滅蜀，上疏薦之，朝廷以秀年在篤老，兼道遠，故不徵，遣使敕所在四時存問。尋而范賁、蕭敬相繼作亂，秀避難巖渠，鄉里宗族依憑之者以百數。秀年出八十，眾人欲代之負擔，秀曰：各有老弱，當先營護。吾氣力猶足自堪，豈以垂朽之年累諸君也。年九十餘卒。按《晉陽秋》曰：秀性清靜，不交於世，知將大亂，預絕人事，從兄弟及諸親理，不與相見，州郡辟命及李雄盜蜀安車徵秀。又雄叔父驤，驤子壽辟命皆不應，常冠鹿皮，躬耕田藪。,GJTS-XXD,古今圖書集成·學行典,316
隱逸,隱于昌黎之九城山谷，冬衣單布，寢土床，夏則并食于器，停令臭敗，然後食之。彈琴諷詠，陶然自得，人咸異之，莫能測也。慕容暐以安車徵至鄴，及見暐，不言不拜，衣食舉動如在九城。賓客造請，尟得與言。數年病卒。,GJTS-XXD,古今圖書集成·學行典,99
隱逸,伏見前賢良虞喜天挺貞素，高尚邈世，束脩立德，皓首不倦，加以傍綜廣深，博聞強識，鑽堅研微有弗及之勤，處靜味道無風塵之志，高枕柴門，怡然自足。宜使蒲輪紆衡，以旌殊操，一則翼贊大化，二則敦勵薄俗。疏奏，詔曰：尋陽翟湯、會稽虞喜並守道清貞，不營世務，耽學高尚，操擬古人。往雖徵命而不降屈，豈素絲難染而搜引禮簡乎。政道須賢，宜納諸廊廟，其並以散騎常侍徵之。永和初，有司奏稱十月殷祭，京兆府君當遷祧室，征西、豫章、潁川三府君初毀主，內外博議不能決。時喜在會稽，朝廷遣就喜諮訪焉。其見重如此。喜專心經傳，兼覽讖緯，乃著安天論以難渾、蓋，又釋毛詩略，注孝經，為志林三十篇。凡所注述數十萬言，行於世。年七十六卒，無子。弟豫自有傳。,GJTS-XXD,古今圖書集成·學行典,306
隱逸,吳司空宗之曾孫也。兄嘉，桓溫征西長史。陋少而貞立，清操絕倫，布衣蔬食，以文籍自娛。口不及世事，未曾交游，時或弋釣，孤興獨歸，雖家人亦不知其所之也。喪母，毀瘠殆于滅性，不飲酒食肉十有餘年。親族迭謂之曰：少孤。誰無父母。誰有父母。聖人制禮，令賢者俯就，不肖企及。若使毀性無嗣，更為不孝也。陋感此言，然後從吉。由是名著海內。簡文帝輔政，命為參軍，稱疾不起。桓溫躬往造焉。或謂溫曰：孟陋高行，學為儒宗，宜引在府，以和鼎味。溫歎曰：會稽王尚不能屈，非敢擬議也。陋聞之曰：桓公正當以我不往故耳。億兆之人，無官者十居其九，豈皆高士哉。我疾病不堪恭相王之命，非敢為高也。由是名稱益重。博學多通，長於三禮。註論語，行於世。卒以壽終。,GJTS-XXD,古今圖書集成·學行典,307
隱逸,虛靖好學，不應州郡之命，舉孝廉、賢良方正，皆以疾辭。游思於陰陽之術，著天文地里十餘篇，多所啟發。不與當世交通，或獨語獨笑，或長歎涕泣，或請問不言。張茂時，敦煌太守陰澹奇而造焉，經日忘反，出而歎曰：索先生碩德名儒，真可以諮大義。澹欲行鄉射之禮，請襲為三老，曰：今四表輯寧，將行鄉射之禮，先生年耆望重，道冠一時，養老之義，實繫儒賢。既樹非梧桐，而希鸞鳳降翼；器謝曹公，而冀蓋公枉駕，誠非所謂也。然夫子至聖，有召赴焉；孟軻大德，無聘不至，蓋欲弘闡大猷，敷明道化故也。今之相屈，遵道崇教，非有爵位，意者或可然乎。會病卒，時年七十九。澹素服會葬，贈錢二萬。澹曰：世人之所有餘者，富貴也；目之所好者，五色也；耳之所玩者，五音也。而先生棄眾人之所收，收眾人之所棄，味無味於恍惚之際，兼重元於眾妙之內。宅不彌畝而志忽九州，形居塵俗而棲心天外，雖黔婁之高遠，莊生之不願，蔑以過也。乃諡曰元居先生。,GJTS-XXD,古今圖書集成·學行典,389
隱逸,太和末，常居宣城郡界文脊山中，山有瞿硎，因以為名焉。大司馬桓溫嘗往造之。既至，見先生被鹿裘，坐於石室，神無忤色，溫及僚佐數十人皆莫測之，乃命伏滔為之銘贊。竟卒於山中。,GJTS-XXD,古今圖書集成·學行典,83
隱逸,不然，則流遯忘反，為風波之行，自驅以物，自誑以偽，外眩囂華，內喪道實，以矜尚掩其真主，以塵垢翳其天真，貽笑千載，可不慎歟。孝武帝時，以散騎常侍、國子博士累徵，辭父疾不就。郡縣敦逼不已，乃逃於吳。吳國內史王珣有別館在武丘山，逵潛詣之，與珣游處積旬。會稽內史謝元慮逵遠遯不反，乃上疏曰：伏見譙國戴逵希心俗表，不嬰世務，棲遲衡門，與琴書為友。雖策命屢加，幽操不回，超然絕跡，自求其志。且年垂耳順，常抱羸疾，時或失適，轉至委篤。今王命未回，將離風霜之患。陛下既已愛而器之，亦宜使其身名並存，請絕其召命。疏奏，帝許之，逵復還剡。後王珣為尚書僕射，上疏復請徵為國子祭酒，加散騎常侍，徵之，復不至。,GJTS-XXD,古今圖書集成·學行典,292
隱逸,太元二十年，皇太子始出東宮，太子太傅會稽王道子、少傅王雅、詹事王珣又上疏：逵執操貞厲，舍味獨游，年在耆老，清風彌劭。東宮虛德，式延事外，宜加旌命，以參僚侍。逵既重幽居之操，必以難進為美，宜下所在備禮發遣。長子勃，有父風。義熙初，以散騎常侍徵，不起，尋卒。,GJTS-XXD,古今圖書集成·學行典,127
隱逸,少有超俗之操，東游張掖，師事郭荷，盡傳其業。精通經義，雅辯談論，多才藝，善屬文。荷卒，瑀以為父生之，師成之，君爵之，而五服之制，師不服重，蓋聖人謙也，遂服斬衰，廬墓三年。禮畢，隱於臨松薤谷，鑿石窟而居，服柏實以輕身，作春秋墨說、孝經錯緯，弟子著錄千餘人。張天錫遣使者孟公明持節，以蒲輪元纁備禮徵之，遺瑀書曰：先生潛光九皋，懷真獨遠，心與至境冥符，志與四時消息，豈知蒼生倒懸，四海待拯者乎。孤忝承時運，負荷大業，思與賢明同贊帝道。,GJTS-XXD,古今圖書集成·學行典,214
隱逸,以應張大豫，遣使招瑀。瑀歎曰：臨河救溺，不卜命之短長；脈病三年，不豫絕其餐饋；魯連在趙，義不結舌，況將人左衽而不救之。乃與燉煌素嘏起兵五千，運粟三萬石，東應王穆。穆以瑀為太府左長史、軍師將軍。雖居元佐，而口詠黃老，冀功成世定，追伯成之蹤。穆惑于讒間，西代索嘏，瑀諫曰：昔漢定天下，然後誅功臣。今事業未建而誅之，立見麋鹿游于此庭矣。瑀出城大哭，舉手謝城曰：吾不復見汝矣。還而引被覆面，不與人言，不食七日，輿疾而歸，旦夕祈死。夜夢乘青龍上天，至屋而止，寤而歎曰：飛龍在天，今止于屋。屋之為字，尸下至也。龍飛至尸，吾其死也。古之君子不卒內寢，況我正士乎。遂還酒泉南山赤閣，飲氣而卒。,GJTS-XXD,古今圖書集成·學行典,288
隱逸,有刈其稻者，略避之，既而刈一束自送與之，鄉人感愧，終日屢空，怡然自足，辟命皆不就，妻虞預女也。少稟伯僖風共安儉約。養志衡門，不交人事，屢徵不起。桓溫至琦縣界，喟然嘆曰：此山山南有人焉，是真隱者也。世亂，將家避地海濱，不以遁世為悶，不以窮居為傷，浣衣濯冠，以終其身。,GJTS-XXD,古今圖書集成·學行典,132
隱逸,父逵，兄勃，並隱遯有高名。顒年十六，遭父憂，幾於毀滅，因此長抱羸患。以父不仕，復修其業。父善琴書，顒並傳之，凡諸音律，皆能揮手。會稽剡縣多名山，故世居剡下。顒及兄勃，並受琴於父。父歿，所傳之聲，不忍復奏，各造新弄，勃五部，顒十五部。顒又制長弄一部，並傳於世。中書令王綏常賓客造之，勃等方進豆粥，綏曰：聞卿善琴，試欲一聽。不答，綏恨而去。桐廬縣又多名山，兄弟復共游之，因留居止。勃疾患，醫藥不給。顒謂勃曰,GJTS-XXD,古今圖書集成·學行典,201
隱逸,宜加旌引，以弘止退。並可散騎侍郎，在通直。太祖元嘉二年，詔曰：新除通直散騎侍郎戴顒、太子舍人宗炳，並志托丘園，自求衡蓽，恬靜之操，久而不渝。顒可國子博士，炳可通直散騎侍郎。東宮初建，又徵太子中庶子。十五年，徵散騎常侍，並不就。衡陽王義季鎮京口，長史張邵與顒姻通，迎來止黃鵠山。山北有竹林精舍，林澗甚美。顒憩於此澗，義季亟從之游，顒服其野服，不改常度。為義季鼓琴，並新聲變曲，其三調《游絃》、《廣陵》、《止息》之流，皆與世異。太祖每欲見之，嘗謂黃門侍郎張敷曰：吾東巡之日，當讌戴公山也。以其好音，長給正聲伎一部。顒合《何嘗》、《白鵠》二聲，以為一調，號為清曠。自漢世始有佛像，形制未工，逵特善其事，顒亦參焉。宋世子鑄丈六銅像于瓦棺寺，既成，面恨瘦，工人不能治，乃迎顒看之。顒曰：非面瘦，乃臂胛肥耳。既錯減臂胛，瘦患即除，無不嘆服焉。十八年，卒，時年六十四。景陽山成，顒已亡矣。上歎曰：恨不得使戴顒觀之。,GJTS-XXD,古今圖書集成·學行典,400
隱逸,父期公，衡陽太守。兄盛公，高尚不仕。凝之慕老萊、嚴子陵為人，推家財與弟及兄子，立屋於野外，非其力不食，州里重其德行。州三禮辟西曹主簿，舉秀才，不就。妻梁州刺史郭銓女也，遣送豐麗，凝之悉散之親屬。妻亦能不慕榮華，與凝之共安儉苦。夫妻共乘薄笨車，出市買易，周用之外，輒以施人。為村里所誣，一年二輸公調，求輒與之。有人嘗認其所著屐，笑曰：僕著之已敗，今家中覓新者備君也。此人後田中得所失屐，送還之，不肯復取。元嘉初，徵為祕書郎，不就。臨川王義慶、衡陽王義季鎮江陵，並遣使存問。凝之答書頓首稱僕，不修民禮，人或譏焉。凝之曰：昔老萊向楚王稱僕，嚴陵亦抗禮光武，未聞巢、許稱臣堯、舜。時戴顒與衡陽王義季書，亦稱僕。荊州年饑，義季慮凝之餒斃，餉錢十萬。凝之大喜，將錢至市門，觀有饑色者，悉分與之，俄頃立盡。性好山水，一旦妻子泛江湖，隱居衡山之陽。登高嶺，絕人跡，為小屋居之，采藥服食，妻子皆從其志。元嘉二十五年，卒，時年五十九。,GJTS-XXD,古今圖書集成·學行典,407
隱逸,從祖元之，父黎民，並不應徵辟。祈年十四，鄉黨舉為州迎西曹，不行。謝晦臨州，命為主簿；彭城王義康舉秀才，除奉朝請；臨川王義慶平西參軍，皆不就。風姿端雅，容止可觀，中書郎范述見而歎曰：此荊楚仙人也。衡陽王義季臨荊州，發教以祈及劉凝之、師覺授不應徵召，辟其三子。祈又徵太子舍人，不起。時或賦詩，言不及世事。元嘉十七年，卒，時年四十二。,GJTS-XXD,古今圖書集成·學行典,164
隱逸,，居縣北石山下。孫恩亂後饑荒，縣令庾肅之迎出縣南廢頭里，為立小宅，臨溪，有山水之玩。時復還石山精廬，與諸孤兄子共釜庾之資，困不改節。受琴於戴逵，王敬弘深敬之。郡州府凡十二命，皆不就。有人竊其園菜者，還見之，乃自逃隱，待竊者取足去後乃出。人拔其屋後筍，令人止之，曰：惜此筍欲令成林，更有佳者相與。乃令人買大筍送與之。盜者慚不取，道虔使置其門內而還。常以捃拾自資，同捃者爭穟，道虔諫之不止，悉以其所得與之，爭者愧恧。後每爭，輒云：勿令居士知。冬月無複衣，戴融聞而迎之，為作衣服，并與錢一萬。既還，分身上衣及錢，悉供諸兄弟子無衣者。鄉里年少，相率受學。道虔常無食，無以立學徒。武康令孔欣之厚相資給，受業者咸得有成。太祖聞之，遣使存問，賜錢三萬，米二百斛，悉以嫁娶孤兄子。徵員外散騎侍郎，不就。累世事佛，推父祖舊宅為寺。至四月八日，每請像。請像之日，輒舉家感慟焉。道虔年老，菜食，恆無經日之資，而琴書為樂，孜孜不倦。太祖敕郡縣令，隨時資給。元嘉二十六年，卒，時年八十二。子慧鋒，修父業，辟從事，皆不就。,GJTS-XXD,古今圖書集成·學行典,447
隱逸,王弘之，字方平，琅邪臨沂人，宣訓衛尉鎮之弟也。少孤貧，為外祖徵士何淮所撫育。從叔獻之及太原王恭，並貴重之。晉安帝隆安中，為琅邪王中軍參軍，遷司徒主簿。家貧，而性好山水，求為烏程令，尋以病歸。桓元輔晉，桓謙以為衛軍參軍。時琅邪殷仲文還姑熟，祖送傾朝，謙要弘之同行，答曰：凡祖離送別，必在有情，下官與殷風馬不接，無緣扈從。謙貴其言。每隨兄鎮之之安成郡，弘之解職同行，荊州刺史桓偉請為南蠻長史。義熙初，何無忌又請為右軍司馬。高祖命為徐州治中從事史，除員外散騎常侍，並不就。家在會稽上虞。從兄敬弘為吏部尚書，奏曰：聖明司契，載德惟新，垂鑑仄微，表揚隱介，默語仰風，荒遐傾首。前員外散騎常侍琅邪王弘之，恬漠丘園，放心居逸。前衛將軍參軍武昌郭希林，素履純潔，嗣徽前武。並擊壤聖朝，未蒙表飾，宜加旌聘，賁于丘園，以彰止遜之美，以祛動求之累。臣愚謂弘之可太子庶子,GJTS-XXD,古今圖書集成·學行典,373
隱逸,時又有宋平劉睦之、汝南州韶、吳郡褚伯玉，亦隱身求志。睦之居交州，除武平太守，不拜。韶字伯和，黃門侍郎文孫也。築室湖孰之方山，徵員外散騎侍郎，征北行參軍，不起。伯玉居剡縣暴布山三十餘載，揚州辟議曹從事，不就。,GJTS-XXD,古今圖書集成·學行典,103
隱逸,世居京口，寓屬南平昌。少而篤學，姿狀豐偉。下邳趙繹以文義見稱，康之與之友善。特進顏延之見而知之。晉陵顧悅之難王弼《易》義四十餘條，康之申王難顧，遠有情理。又為《毛詩義》，經籍疑滯，多所論釋。嘗就沙門支僧納學，妙盡其能。竟陵王義宣自京口遷鎮江陵，要康之同行，距不應命。元嘉中，太祖聞康之有學義，除武昌國中軍將軍，蠲除租稅。江夏王義恭、廣陵王誕臨南徐州，辟為從事、西曹，並不就。棄絕人事，守志閑居。弟雙之為臧質車騎參軍，與質俱下，至赭圻病卒，瘞於水濱。康之其春得疾困篤，小差，牽以迎喪，因得虛勞病，寢頓二十餘年。時有閒日，輒臥論文義。世祖即位，遣大使陸子真巡行天下，使反，薦康之業履恆貞，操勗清固，行信閭黨，譽延邦邑，棲志希古，操不可渝，宜加徵聘，以潔風軌。太宗泰始初，與平原明僧紹俱徵為通直郎，又辭以疾。順帝昇明元年，卒，時年六十三。,GJTS-XXD,古今圖書集成·學行典,366
隱逸,陛下宜發明詔，吐德音，布惠澤，禁邪偽，薄賦斂，省徭役，絕奇麗之賂，塞鄭、衛之倡，變曆運之化，應質文之用，不亦大哉。又彭、汴有鴟鴞之巢，青丘為狐兔之窟，虐害踰紀，殘暴日滋。鬼泣舊泉，人悲故壤，童孺視編髮而慚生，耆老看左衽而恥沒。陛下宜仰答天人引領之望，下弔甿黎傾首之勤，授鉞衛、霍之將，遺策蕭、張之師，萬道俱前，窮山蕩谷。此即恆山不足指而傾，渤海不足飲而竭，豈徒殘寇塵滅而已哉。上詔曰：朕夙旦惟夤，思弘治道，佇夢嚴濱，垂精管庫，旰食縈懷，其勤至矣。吳郡顧歡、散騎郎劉思效，或至自丘園，或越在冗位，並能獻書金門，薦辭鳳闕，辨章治體，有協朕心。今出其表，外可詳擇所宜,GJTS-XXD,古今圖書集成·學行典,280
隱逸,以時敷奏。歡近已加旍賁，思效可付選銓序，以顯讜言。歡東歸，上賜麈尾、素琴。永明元年，詔徵歡為太學博士，同郡顧黯為散騎郎。黯字長孺，有隱操，與歡俱不就徵。歡晚節服食，不與人通。每旦出戶，山鳥集其掌取食。事黃老道，解陰陽書，為數術多效驗。初元嘉末，出都寄住東府，忽題柱云：三十年二月二十一日。後太初弒逆，果是此年月。自知將終，賦詩言志云：精氣因天行，遊魂隨物化。剋死日，卒于剡山，身體柔軟，時年六十四。還葬舊墓，木連理出墓側，縣令江山圖表狀。世祖詔歡諸子撰歡《文議》三十卷。佛道二家，立教既異，學者互相非毀。歡著《裔夏論》曰：夫辨是與非，宜據聖典。尋二教之源，故兩標經句。,GJTS-XXD,古今圖書集成·學行典,284
隱逸,道經云：老子入關之天竺維衛國，國王夫人名曰淨妙，老子因其晝寢，乘日精入淨妙口中，後年四月八日夜半，剖左腋而生，墜地即行七步，于是佛道興焉。此出《元妙內篇》。佛經云：釋迦成佛，有塵劫之數。出《法華無量壽》。或為國師道士，儒林之宗，出《瑞應本起》。歡論之曰：五帝、三皇，莫不有師。國師道士，無過老、莊，儒林之宗，孰出周、孔。若孔、老非佛，誰則當之。然二經所說，如合符契。道則佛也，佛則道也。其聖則符，其跡則反。或和光以明近，或曜靈以示遠。道濟天下，故無方而不入；知周萬物，故無物而不為。其入不同，其為必異。各成其性，不易其事。是以端委搢紳，諸華之容；剪髮曠衣，群裔之服。擎跪磬折，侯甸之恭；狐蹲狗踞，荒流之肅。棺殯槨葬，中夏之制；火焚水沈，西裔之俗。全形守體,GJTS-XXD,古今圖書集成·學行典,327
隱逸,而法有左右。始乎無端，終乎無末。泥洹仙化，各是一術。佛號正真，道稱正一。一歸無死，真會無生。在名則反，在實則合。但無生之教賒，無死之化切：切法可以進謙弱，賒法可以退夸強。佛教文而博，道教質而精：精非麤人所信，博非精人所能。佛言華而引，道言實而抑：抑則明者獨進，引則昧者競前。佛經繁而顯，道經簡而幽：幽則妙門難見，顯則正路易遵。此二法之辨也。聖匠無心，方圓有體，器既殊用，教亦異施。佛是破惡之方，道是興善之術。興善則自然為高，破惡則勇猛為貴。佛跡光大，宜以化物；道跡密微，利用為己。優劣之分，大略在茲。夫蹲裔之儀，婁羅之辯，各出彼俗，自相聆解。猶蟲嚾鳥聒，何足述效。歡雖同二法，而意黨道教。宋司徒袁粲託為道人通公駮之，其略曰：白日停光，恆星隱照，誕降之應,GJTS-XXD,古今圖書集成·學行典,326
隱逸,善《易》《老》，續皇甫謐《高士傳》三卷。又嘗遊衡山七嶺，著衡山、廬山記。尚之字敬文，亦好山澤。與劉虯俱以驃騎記室不仕。宋末，刺史武陵王辟贊府，豫章王辟別駕，並不就。永明中，與劉虯同徵為通直郎，和帝中興初，又徵為諮議，並不就。杜京產按《南齊書‧高逸傳》：杜京產，字景齊，吳郡錢唐人。杜子恭元孫也。祖運，為劉毅衛軍參軍。父道鞠，州從事，善彈棋，世傳五斗米道，至京產及子栖。京產少恬靜，閉意榮宦。頗涉文義，專修黃老。會稽孔覬，清剛有峻節，一見而為款交。郡召主簿，州辟從事，稱疾去。除奉朝請，不就。與同郡顧歡同契，始寧中東山開舍授學。建元中，武陵王曄為會稽，太守遣儒士劉瓛入東為曄講說，京產請瓛至山舍講書，傾資供待，子栖躬自屣履，為瓛生徒下食，其禮賢如此。孔稚珪、周顒、謝並致書以通慇懃。,GJTS-XXD,古今圖書集成·學行典,340
隱逸,口手不息。宋元嘉末，文帝令尚書僕射何尚之抄撰《五經》，訪舉學士，縣以驎士應選。尚之謂子偃曰：山藪故有奇士也。少時，驎士稱疾歸鄉，更不與人物通。養孤兄子，義著鄉曲。或勸驎士仕，答曰：魚縣獸檻，天下一契，聖人元悟，所以每履吉先。吾誠未能景行坐忘，何為不希企日損。乃作《元散賦》以絕世。太守孔山士辟，不應。宗人徐州刺史曇慶、侍中懷文、左率勃來候之，驎士未嘗答也。隱居餘干吳差山，講經教授，從學者數十百人，各營屋宇，依止其側。驎士重陸機《連珠》，每為諸生講之。征北張永為吳興，請驎士入郡。驎士聞郡後堂有好山水，乃住停數月。永欲請為功曹，使人致意。驎士曰：明府德履沖素，留心山谷，民是以被褐負杖，忘其疲病。必欲飾渾沌以蛾眉，冠越客於文冕，走雖不敏，請附高節，有蹈東海而死爾。昇明末，太守王奐上表薦之，詔徵為奉朝請，不就。,GJTS-XXD,古今圖書集成·學行典,355
隱逸,自東徂西，悟言素對，用成暌闋，傾首東顧，曷日無懷。疇昔懽遇，曳裾儒肆，實欲臥遊千載，畋漁百氏，一行為吏，此事遂乖。屬以世道威夷，仍離屯故，投袂數千，剋黜舋禍。思得矚卷諮款，寓情古昔，夫豈不懷，事與願謝。君清襟素託，棲寄不近，中居人世，殆同隱淪。既俯拾青組，又脫屣朱黻。但理存用捨，義貴隨時，往識禍萌，實為先覺，超然獨善，有識欽嗟。今者為邦，貧賤咸恥，好仁由己，幸無凝滯。比別其白，此未盡言。今遣候承音息，矯首還翰，慰其引領。高祖踐阼，詔為特進、右光祿大夫。手敕曰：吾猥當期運，膺此樂推，而顧已蒙蔽，昧于治道。雖復劬勞日昃，思致隆平，而先王遺範，尚蘊方策，自舉之用，存乎其人。兼以世道澆暮，爭詐繁起，改俗遷風，良有未易。自非以儒雅弘朝，高尚軌物，則泊流所至，莫知其限。治人之與治身，獨善之與兼濟，得失去取，為用孰多。吾雖不學，頗好博古，尚想高塵，每懷擊節。令世務紛亂，憂責是當，不得不屈道巖阿，共成世美。必望深達往懷，不吝濡足。今遣領軍司馬王果宣旨諭意,GJTS-XXD,古今圖書集成·學行典,425
隱逸,自非考之龜蓍，無以驗也。及布卦，既揲五爻，曰：此將為《咸》，應感之法，非嘉遁之兆。孝緒曰：安知後爻不為上九。果成《遁卦》。有道歎曰：此謂肥遁無不利。象實應德，心跡并也。孝緒曰：雖獲《遁卦》，而上九爻不發，升遐之道，便當高謝許生。乃著《高隱傳》，上自炎、黃，終于天監之末，斟酌分為三品，凡若干卷。又著論云：夫至道之本，貴在無為；聖人之跡，存乎拯弊。弊拯由跡，跡用有乖于本，本既無為，為非道之至。然不垂其跡，則世無以平；不究其本，則道實交喪。丘、旦將存其跡，故宜權晦其本；老、莊但明其本，亦宜深抑其跡。跡既可抑，數子所以有餘；本方見晦，尼丘是故不足。非得一之士，闕彼明智；體之之徒，獨懷鑒識。然聖已極照，反創其跡,GJTS-XXD,古今圖書集成·學行典,304
隱逸,弘景夢鏗告別，因訪其幽冥中事，多說祕異，因著《夢記》焉。永元初，更築三層樓，弘景處其上，弟子居其中，賓客至其下，與物遂絕，唯一家僮得侍其旁。特愛松風，每聞其響，欣然為樂。有時獨遊泉石，望見者以為仙人。性好著述，尚奇異，顧惜光景，老而彌篤。尤明陰陽五行，風角星算，山川地理，方圖產物，醫術本草。著《帝代年歷》，又嘗造渾天象，云修道所須，非止史官是用。義師平建康，聞議禪代，弘景援引圖讖，數處皆成梁字，令弟子進之。高祖既早與之遊,GJTS-XXD,古今圖書集成·學行典,212
隱逸,祖乘民，宋冀州刺史；父聞慰，齊正員郎。世為二千石，皆有清名。歊幼有識慧，四歲喪父，與群兒同處，獨不戲弄。六歲誦《論語》、《毛詩》，意所不解，便能問難。十一，讀《莊子‧逍遙篇》，曰：此可解耳。客因問之，隨問而答，皆有情理，家人每異之。及長，博學有文才，不娶不仕，與族弟訏並隱居求志，遨遊林澤，以山水書籍相娛而已。常欲避人世，以母老不忍違離，每隨兄霽、杳從宦。少時好施，務周人之急，人或遺之，亦不距也。久而歎曰：受人者必報，不則有愧於人。吾固無以報人，豈可常有愧乎。天監十七年，無何而著《革終論》。其辭曰：死生之事，聖人罕言之矣。孔子曰,GJTS-XXD,古今圖書集成·學行典,266
隱逸,斂訖，載以露車，歸于舊山，隨得一地，地足為埳，埳足容棺，不須塼甓，不勞封樹，勿設祭饗，勿置几筵，無用茅君之虛座，伯夷之杅水。其蒸嘗繼嗣，言象所絕，事止余身，無傷世教。家人長幼，內外姻戚，凡厥友朋，爰及寓所，咸願成余之志，幸勿奪之。明年疾卒，時年三十二。歊幼時嘗獨坐空室，有一老公至門，謂歊曰：心力勇猛，能精死生；但不得久滯一方耳。因彈指而去。歊既長，精心學佛。有道人釋寶誌者，時人莫測也，遇歊于興皇寺，驚起曰：隱居學道，清淨登佛。如此三說。歊未死之春，有人為其庭中栽柿，歊謂兄子弇曰：吾不見此實，爾其勿言。至秋而亡，人以為知命。親故誄其行跡，諡曰貞節處士。,GJTS-XXD,古今圖書集成·學行典,278
隱逸,祖邁，晉東海王越軍謀掾，後沒石勒為徐州刺史。父邃，字懷道，慕容寶中書令。夸少有大度，不拘小節，耽志書傳，未曾以世務經心。好飲酒，浩然物表。年三十遭父喪，鬚鬢致白，每一悲哭，聞者為之流涕。高尚不仕，寄情丘壑。同郡李順願與之交，夸拒而不許。邦國少長莫不憚之。少與崔浩為莫逆之交。浩為司徒,GJTS-XXD,古今圖書集成·學行典,141
隱逸,於營制之法自不相稱。其不然四也。又云室中度以几，堂上度以筵，而復云凡室二筵，而不以几。還自相違，其不然五也。以此驗之，記者之謬，抑可見矣。《盛德篇》云：明堂凡九室，三十六戶，七十二牖，上圓下方，東西九仞，南北七筵，堂高三尺也。余謂《盛德篇》得之於戶牖，失之於九室。五室之制，旁有夾房，面各有戶，戶有兩牖。此乃因事立則，非拘異術，戶牖之數，固自然矣。九室者，論之五帝，事既不合，施之時令，又失其辰。左右之個，重置一隅，兩辰同處，參差出入，斯乃義無所據，未足稱也。且又堂之脩廣，裁六十三尺耳。假使四尺五寸為外之基，其中五十四尺便是五室之地。計其一室之中，僅可一丈，置其戶牖，則於何容之哉。若必小而為之，以容其數，則令帝王側身出入，斯為怪矣。此匪直不合典制，抑亦可哂之甚也。余謂其九室之言，誠亦有由。,GJTS-XXD,古今圖書集成·學行典,347
隱逸,前河南尹、黃門侍郎甄琛內贊近機，朝野傾目，于時親識求官者，答云：趙郡李謐，耽學守道，不悶於時，常欲致言，但未有次耳。諸君何為輕自媒衒。謂其子曰：昔鄭元、盧植不遠數千里詣扶風馬融，今汝明師甚邇，何不就業也。又謂朝士曰：甄琛行不愧時。但未薦李謐，以此負朝廷耳。又結宇依巖，憑崖鑿室，方欲訓彼青衿，宣揚墳典，冀西河之教重興、北海之風不墜。而祐善空聞，暴疾而卒。邦國銜殄瘁之哀，儒生結摧梁之慕。況璠等或服議下風，或親承音旨，師儒之義，其可默乎。事奏，詔曰：謐屢辭徵辟，志守沖素，儒隱之操，深可嘉美。可遠傍惠、康，近準元晏，諡曰貞靜虛士，并表其門閭，以旌高節。遣謁者奉冊，於是表其門曰文德，里曰孝義云。,GJTS-XXD,古今圖書集成·學行典,296
隱逸,與僧徒禮誦為業，蔬食飲水，有終焉之志。會逆人王敞事發，連山中沙門，而亮被執赴尚書省，十餘日，詔特免雪。亮不敢還山，遂寓居景明寺。敕給衣食及其從者數人。後思其舊居，復還山室。亮既雅愛山水，又兼巧思，結架巖林，甚得栖游之適，頗以此聞。世祖給其工力，令與沙門統僧暹、河南尹甄琛等，周視崧高形勝之處，遂造閑居佛寺。林泉既奇,GJTS-XXD,古今圖書集成·學行典,157
隱逸,建陽里東有綏民里，里內有洛陽縣，臨渠水縣門外有洛陽令，楊機清德碑綏民里，東崇義里，里內有京兆人杜子休宅，地形顯敞，門臨御道，時有隱士趙逸，云是晉武時人，晉朝舊事多所記錄。正光初，來至京師，見子休宅，歎息曰此宅中朝時太康寺也。時人未信，遂問寺之由，緒逸云：龍驤將軍王濬平吳之後始立寺，本有三層浮圖，用為之。指子休園中曰：此是故處。,GJTS-XXD,古今圖書集成·學行典,164
隱逸,子休掘而驗之，果得數十萬，兼有石銘云：晉太康六年歲次乙巳九月甲戌朔八月辛巳，儀同三司，襄陽侯王濬敬造。時園中果菜豐蔚，林木扶疏，乃服逸言，號為聖人。子休遂捨為靈應寺所得之，還為三層浮圖。好事者遂尋問：晉朝京民何如今日？逸曰：晉時民少於今日，王侯第與今日相似。又云：自永嘉以來二百餘年，建國稱王者十有六君，皆遊其都邑，日見其事。國滅之後，觀其史書，皆非實錄，莫不推過於人。引善自向符生，雖好勇嗜酒，亦仁而不殺，觀其治典，未為兇暴，及詳其史，天下之惡皆歸焉。苻堅自是賢主，賊君取位，妄書君惡，凡諸史官皆此類也。人皆貴遠賤近，以為信。然當今之人，亦生愚死智惑已甚矣。問其過，逸曰：生時中庸之人耳。,GJTS-XXD,古今圖書集成·學行典,295
隱逸,髫齔喪父，事母以孝聞。母曾嘔吐，疑為中毒，因跪而嘗之。伯父魏岐州刺史瑒，深所嗟尚，每稱曰：此兒吾家之顏子也。年十二，魏廣平王贊辟開府參軍事。後丁母憂，居喪骨立。有姊適宋氏，不勝哀而死。士謙服闋，捨宅為伽藍，脫身而出。詣學請業，研精不倦，遂博覽群籍，兼善天文術數。齊吏部尚書辛術召署員外郎，趙郡王叡舉德行，皆稱疾不就。和士開亦重其名，將諷朝廷，擢為國子祭酒。士謙知而固辭，得免。隋有天下，畢志不仕。自以少孤，未嘗飲酒食肉，口無殺害之言。至于親賓來萃，輒陳樽俎，對之危坐，終日不倦。李氏宗黨豪盛，每至春秋二社，必高會極歡，無不沈醉諠亂。,GJTS-XXD,古今圖書集成·學行典,266
隱逸,其妻范陽盧氏，亦有婦德，及夫終後，所有賻贈，一無所受，謂州里父老曰：參軍平生好施，今雖殞歿，安可奪其志哉。于是散粟五百石以賑窮乏。,GJTS-XXD,古今圖書集成·學行典,65
隱逸,子游河閒之渚，河上丈人曰：何居乎斯人也，心若醉六經，目若營四海，何居乎斯人也？文中子去之薛收曰：何人也？子曰：隱者也。收曰：盍從之乎？子曰：吾與彼不相從久矣，至人相從乎？子曰否也。善事父母，以孝行稱於時。開皇中，公朝以孝廉徵聘，不就，人皆愛慕之。至唐大曆中，以其名名縣云。,GJTS-XXD,古今圖書集成·學行典,136
隱逸,天地亦然：五緯縮贏，孛彗飛流，其危診也；寒暑不時，其蒸否也；石立土踊，是其瘤贅；山崩土陷，是其癰疽；奔風暴雨其喘乏，川瀆竭涸其燋槁。高醫導以藥石，救以劑；聖人和以至德，輔以人事。故體有可愈之疾，天有可振之災。照鄰曰：人事奈何。曰：心為之君，君尚恭，故欲小。《詩》曰如臨深淵，如履薄冰，小之謂也。膽為之將，以果決為務，故欲大。《詩》曰赳赳武夫，公侯干城，大之謂也。仁者靜，地之象，故欲方，《傳》曰不為利回，不為義疚，方之謂也。智者動，天之象，故欲圓。《易》曰見幾而作，不俟終日，圓之謂也。復問養性之要，答曰：天有盈虛，人有屯危，不自慎，不能濟也。故養性必先知自慎也。,GJTS-XXD,古今圖書集成·學行典,282
隱逸,慎以畏為本，故士無畏則簡仁義，農無畏則墯稼穡，工無畏則慢規矩，商無畏則貨不殖，子無畏則忘孝，父無畏則廢慈，臣無畏則勳不立，君無畏則亂不治。是以太上畏道，其次畏天，其次畏人，其次畏身。憂於身者不拘於人，畏於己者不制於彼，慎於小者不懼於大，戒於近者不侮於遠。知此則人事畢矣。初，魏徵等修齊、梁、周、隋等五家史，屢咨所遺，其傳最詳。永淳初，卒，年百餘歲，遺令薄葬，不藏明器，祭去牲牢。孫處約常以諸子見，思邈曰：俊先顯，侑晚貴，佺禍在執兵。太子詹事盧齊卿之少也，思邈曰：後五十年位方伯，吾孫為屬吏，願自愛。時思邈之孫溥尚未生，及溥為蕭丞，而齊卿徐州刺史。,GJTS-XXD,古今圖書集成·學行典,273
隱逸,擢進士第，累遷鳳閣舍人。他日至劉褘之家，見賜金，曰：此藥金也，燒之，火有五色氣。試之，驗。武后聞，不悅，出為台州司馬，頻遷春官侍郎。相王召為侍讀。拜同州刺史。神龍初，致仕，居伊陽山，治方藥。睿宗召，將用之，以老固辭，賜物百段，詔河南春秋給羊酒糜粥。尹畢構以詵有古人風，名所居為子平里。開元初，卒，年九十三。詵居官頗刻斂，然以治稱。其閒居嘗語人曰：養性者，善言不可離口，善藥不可離手。當時傳其當。,GJTS-XXD,古今圖書集成·學行典,197
隱逸,武攸緒，則天皇后兄惟良子也。恬淡寡欲，好《易》、莊周書。少變姓名，賣卜長安市，得錢輒委去。後更授太子通事舍人，累遷揚州大都督府長史、鴻臚少卿。后革命，封安平郡王，從封中岳，固辭官，願隱居。后疑其詐，許之，以觀所為。攸緒廬巖下如素遁者，后遣其兄攸宜敦諭，卒不起，后乃異之。,GJTS-XXD,古今圖書集成·學行典,135
隱逸,盤桓龍門、少室間，冬蔽茅椒，夏居石室，所賜金銀鐺鬲、野服，王公所遺鹿裘、素障、癭桮，塵皆流積，不御也。市田潁陽，使家奴雜作，自混于民。晚年肌肉消眚，瞳有紫光，晝能見星。中宗初，降封巢國公，遣國子司業杜慎盈齎書以安車召，拜太子賓客。苦祈還山，詔可。安樂公主出降，又遣通事舍人李邈以璽書迎之。將至，帝敕有司即兩儀殿設位，行問道禮，詔見日山帔葛巾，不名不拜。攸緒至，更冠帶。杖入，通事舍人贊就位，攸緒趨就常班再拜，帝愕然，禮不及行，朝廷嘆息。賜予無所受，親貴來謁，道寒溫外，默無所言。及還，中書、門下、學士、朝官五品以上，並祖城東。俄而諸韋誅，武氏連禍，唯攸緒不及。睿宗恐其不自安，下詔慰諭，復召拜太子賓客，不就。,GJTS-XXD,古今圖書集成·學行典,304
隱逸,有懷莫遂。今遣國子司業杜慎盈以禮命徵辟，掃夔、龍之第，虛稷、契之筵，神化丹青，朕之志也。豈以黃屋之貴，傾彼白雲之心。通變之宜，希從降志；延貯閶闔，若在汾陽。攸緒應召至都，授太子賓客。尋請歸嵩山，制從之，令京官五品已上餞送於定鼎門外。及三思、延秀等搆逆，諸武多坐誅戮，唯攸緒以隱居不預其禍，時論美之。睿宗即位，又降敕曰：頃以賊臣結黨，后族擅權，扇動宮闈，肆行鴆毒。靈祇所感，姦惡伏誅；今得宗社乂安，天地交泰。卿久厭簪紱，早慕林泉，守道不回，見幾而作，興言高尚，有足嘉稱。但怒用不遷，罪無相及，為善有驗，卿之謂與。或慮驚疑，故令慰謝。其見重如此。尋徵為太子賓客，不就。開元二年，攸緒又請就廬山居止，制不許。仍令州縣數加存問，不令外人侵擾。十一年卒，年六十九。貫知文史，居古大梁城，時號梁丘子。景雲中，召為校書郎，棄官去。,GJTS-XXD,古今圖書集成·學行典,358
隱逸,諸侯有所不友，《遯》之時義大矣哉。嵩山隱士盧鴻一，抗跡幽遠，凝情篆素；隱居以求其志，行義以達其道；雲臥林壑，多歷年載。傳不云乎：舉逸人，天下之人歸心焉。是乃飛書巖穴，備禮徵聘，方佇獻替，式弘政理。而矯然不群，確乎難拔，靜己以鎮其操，洗心以激其流，固辭榮寵，將厚風俗，不降其志，用保厥躬。會稽嚴陵，未可名屈；太原王霸，終以病歸。宜以諫議大夫放還山。歲給米百碩、絹五十匹，充其藥物，仍令府縣送隱居之所。若知朝廷得失，具以狀聞。將還山，又賜隱居之服，并其草堂一所，恩禮甚厚。,GJTS-XXD,古今圖書集成·學行典,234
隱逸,不知所生，或言有僧得諸水濱，畜之。既長，以《易》自筮，得《蹇》之《漸》，曰：鴻漸于陸，其羽可用為儀。乃以陸為氏，名而字之。幼時，其師教以旁行書，答曰：終鮮兄弟，而絕後嗣，得為孝乎。師怒，使執糞除圬塓以苦之，又使牧牛三十，羽潛以竹畫牛背為字。得張衡《南都賦》，不能讀，危坐效群兒囁嚅若成誦狀，師拘之，令薙草莽。當其記文字，懵懵若有遺，過日不作，主者鞭苦，因歎曰：歲月往矣，奈何不知書。嗚咽不自勝，因亡去，匿為優人，作詼諧數千言。天寶中，州人酺，吏署羽伶師，太守李齊物見，異之，授以書，遂廬火門山。貌侻陋，口吃而辯。聞人善，若在己，見有過者，規切至忤人。朋友燕處，意有所行輒去，人疑其多嗔。與人期，雨雪虎狼不避也。上元初，更隱苕溪，自稱桑苧翁，闔門著書。或獨行野中，誦詩擊木，裴回不得意，或慟哭而歸，故時謂今接輿也。久之，詔拜羽太子文學，徙太常寺太祝,GJTS-XXD,古今圖書集成·學行典,373
隱逸,梁侍中休源八世孫。高祖德紹，事竇建德為中書侍郎，嘗草檄毀薄太宗，賊平，執登氾水樓，責曰：爾以檄謗我云何。對曰：犬吠非其主。帝怒曰：賊乃主耶。命壯士捽殞樓下。曾祖昌寓，字廣成，貞觀中對策高第，歷魏州司馬，有治狀，帝為不置刺史。為政三年，璽書褒美，進膳部郎中。祖祖舜，字奉先，為監察御史，以累下除成武令，雉馴于廷。述睿少與兄充符、弟克讓篤孝，己孤，偕隱嵩山。而述睿資嗜學。大曆中，劉晏薦于代宗，以太常寺協律郎召，擢累司勳員外郎、史館修撰。述睿每一遷，即至朝謝。俄而辭疾歸，以為常。德宗立，拜諫議大夫，命河南尹趙惠伯齎詔書朿帛，備禮敦遣。既至，對別殿，賜第宅,GJTS-XXD,古今圖書集成·學行典,276
隱逸,敏行上書極論之，叔元乃得罪。以名臣子，少修潔，及仕宦，能交當時豪傑，有名一時，而雅操不逮父矣。卒，年三十九，贈工部侍郎。按《舊唐書》：述睿每加恩命，暫至朝廷謝恩，旬日即辭疾，卻歸舊隱。德宗踐祚，以諫議大夫銀章朱綬，命河南尹趙惠伯齎詔書、元纁束帛，就嵩山以禮徵聘。述睿既至，召對於別殿，特賜第宅，給以廄馬，兼為皇太子侍讀。旬日後累表固辭，依前乞還舊山。詔報之曰：卿懷伊摯匡時之道，有廣成嘉遁之風。養素丘園，屢辭命秩。朕以峒山問道，渭水求師，亦何必務執勞謙，固求退讓。無違朕旨，且啟乃心。述睿既懇辭不獲，方就職。久之，改祕書少監，兼右庶子，再加史館修撰。述睿精於地理,GJTS-XXD,古今圖書集成·學行典,281
隱逸,夢遊帝居，數日寤，乃請為道士，還鄉里，詔許之，以宅為千秋觀而居。又求周宮湖數頃為放生池，有詔賜鏡湖剡川一曲。既行，帝賜詩，皇太子百官餞送。擢其子僧子為會稽郡司馬，賜緋魚，使侍養，幼子亦聽為道士。卒，年八十六。肅宗乾元初，以雅舊，贈禮部尚書。令之，長谿人。肅宗亦以舊恩召，而令之已前卒。,GJTS-XXD,古今圖書集成·學行典,142
隱逸,夏乾錫，樊知古師也。知古守池因薦之朝，太祖為制冠服，錫竟不起，自號清溪布衣。父鴻隱，德弗耀，惡衣蔬食，鄉人罕見其面，江南多士宗師之。,GJTS-XXD,古今圖書集成·學行典,66
隱逸,但愧巖林之賤。奉聖顏於咫尺，聆德音之教論。列跡侍從，峨冠諫諍。雖愚者之慮，竭忠規而屢陳；而大君之明，懼瞽言之無補。今又訪以禮樂之制，詢其刑政之方，且小器微材，欲加大用。蓋念沿革之攸宜，歷三五而既異，弛張之體，豈一二而可述。國家謀建皇極，躋納富壽，惟二聖之光宅，總百王之闕漏，豈伊葑菲，敢預論述。方今德義宣明，鸞驥戾止，如臣之才，儼爾駢列。伏望洞知臣之鑒，憐守節之志，俾泛駕無覆壓之害，使為器免溢蕩之咎，寢此過聽，遂其夙心。況臣首獻納之行，不為無位；預清閑之對，不為疏隔。又安敢碌碌而依違，嘿嘿而曠素。願且齒於諫署，庶少觀於朝制，斯亦否能有適，名器無假。唯茲保全之惠，仰繄仁聖之賜。時先俾陳堯叟諭旨，堯叟手筆審其意，放云：自被聘召，及遷諫垣，無所補報，為幸多矣。今主上聖明，朝無闕政，處之顯位，則是重增其過。及覽表，上曰：放能守分懇讓，益可嘉也。大中祥符元年，命判集賢院，從封泰山，拜給事中。二年四月，求歸山，宴餞於龍圖閣，命學士即席賦詩,GJTS-XXD,古今圖書集成·學行典,418
隱逸,製序。上作詩，卒章云：我心虛佇日，無復醉山中。初，放作詩嘗有溪上醉眠都不知之句，故及之。三年正月，復召赴闕，表乞賜告，手詔優答之。作歌賜之，乃齎衣服、器幣，令京兆府每季遣幕職就山存問。四年正月，復來朝，從祠汾陰，拜工部侍郎。放屢至闕下，俄復還山，人有詒書嘲其出處之跡，且勸以棄位居巖谷，放不答。放終身不娶，尤惡囂雜，故京城賜第為擇僻處。然祿賜既優，晚節頗飾輿服。於長安廣置良田，歲利甚博，亦有彊市者，遂至爭訟，門人族屬依倚恣橫。王嗣宗守京兆，放嘗乘醉慢罵之。嗣宗屢遣人責放不法，仍條上其事。詔工部郎中施護推究，會赦恩而止。四月，求歸山又賜宴遣之。所居山林，細民多縱樵採，特詔禁止。放遂表徙居嵩山天封觀側，遣內侍就興唐觀基起第賜之。假踰百日，續給其奉。然猶往來終南，按視田畝。每行必給驛乘，在道或親詬驛吏，規算糧具之直。時議浸薄之。嘗曲宴令群臣賦詩，杜鎬以素不屬辭，誦《北山移文》以譏之。上嘗語近臣曰：放為朕言事甚眾，但外廷無知者。,GJTS-XXD,古今圖書集成·學行典,415
隱逸,出一皂囊，內有十軸，乃放所奏之書也，其書曰：十議所謂議道、議德、議仁、議義、議兵、議刑、議政、議賦、議安、議危。俾大年觀之，從容奏曰：臣當翌日負荊謝之。真宗西祀回蹕，次河中，時長安父老三千人具表詣行，在乞臨幸，且稱漢唐舊都，關河雄固，神祇人民無不望天光之下臨也。,GJTS-XXD,古今圖書集成·學行典,131
隱逸,乃君臣之厚誠也。种深然之，上還京，已渴佇與執政議召种之事，大臣奏曰：种某必辭免，乞陛下記臣語。久而不召，往往自乞覲試。召之，詔果不至，辭曰：臣父幼亡，伯氏鞠育，誓將三年之喪以報其德，止有數月，乞終其制。上已微惑。後半年，知河陽孫奭果奏入具言种某乞詣闕請覲，上大駭，召執政曰：率如卿料，何邪？大臣曰：臣素知放之所為，視彼山林若桎梏，蓋強隱節以沽譽，豈嘉遯之人耶？請此一覲，亦妄心狂動，知鼎席將虛有大用之覬，陛下宜察之。蓋王文貞且累章求退之時也。由此寵待遂解，劄付河陽賜种買山銀一百兩，所請宜不允。是歲，遂亡，祥符八年也。种少時，有《瀟湘感事詩》曰離離江草與江花，往事洲邊一歎嗟。漢傅有才終去國，楚臣無罪亦沈沙。淒涼野浦飛寒鴈，牢落汀祠聚晚鴉。無限清忠歸浪底，滔滔千頃屬漁家，誠先兆也。初，种隱君少時與弟汶往拜陳希夷，搏陳宿戒廚僕。,GJTS-XXD,古今圖書集成·學行典,364
隱逸,瀆自陳世本儒墨習靜避世之意。素嗜酒，人或勉之，答曰：扶羸養疾，捨此莫可。從吾所好，以盡餘年，不亦樂乎。嘗語諸子曰：山水足以娛情，苟遇醉而卒，吾之願也。吾將與爾永訣，爾輩當常在左右。即設外寢，與諸子同處。一日，忽曰：適有人至床下，誦詩云：行到水窮處，未知天盡時。言訖不見，吾當逝矣。亟取瑩集七十編洎書畫付諸子，促家人置酒。頃之，卒。時天禧三年十二月三日也，年六十三。四年春，詔曰：故河中府處士李瀆，簪纓傳緒，儒雅踐方，曠逸自居,GJTS-XXD,古今圖書集成·學行典,212
隱逸,宥子大年，頗介潔自喜，英宗時，為侍御史，連被臺移出治獄，拒不肯行，為中丞唐介所奏，降知蘄州，卒于官。按《青箱雜記》：錢塘林逋亦著高節，以詩名當世，名公多與之游。天聖中，丞相王公隨以給事中知杭州，日與唱和，親訪其廬，見其頹陋，即為出俸錢新之。逋乃以啟謝王公，其略曰：伏蒙府主給事差人送到留題唱和石一片，拜世軒榮以庇風日，衡茅改色猿鳥交驚，夫何至陋之窮居，獲此不朽之奇事？,GJTS-XXD,古今圖書集成·學行典,184
隱逸,初遊京師，舉進士不中。退而學《易》，通流衍卦氣法，自筮知無祿，遂亡進取意。遊學淮、浙間數年，益通陰陽、天地、文理、遁甲、占射諸家之說。他日聽其鄉人林鴻範說《詩》，且言《詩》之所以用於樂者，忽若有得。因以聲器求之，遂悟大樂，於七音、十二律清濁次序及鐘磬侈弇、匏竹高下制度皆洞達。方仁宗留意於樂，詔天下求知樂者，大臣薦胡瑗，瑗作鐘磬，大變古法。復笑曰：聖人寓器以聲，今不先求其聲而更其器，其可用乎。後瑗制作皆不效。范仲淹過潤州，見復問曰：今以衍卦占之，四裔無變異乎。復剋西方當用兵，推其月日，後無少差。慶曆初，與布衣郭京俱召見，帝問天時人事，復對曰：以京房《易》卦推之，今年所配年月日時，當小過也。剛失位而不中，其在彊君德乎。帝又問：明年主何卦。復曰：《乾》卦用事。說至九五盡而止。帝又問：前年京師黑風，何所應。復曰：其兆在內，豫王喪其應也。明日，命為大理評事，固以疾辭，乃賜號沖晦處士，補其子發試祕書省校書郎。復性高潔，而處世未嘗自異，後居杭州十數年卒。郭京者，少任俠，不事家產，平居好言兵。范仲淹、滕宗諒數薦之。,GJTS-XXD,古今圖書集成·學行典,456
隱逸,博學能文，尤工詩。景德中與華山隱者齊人翟士端、兗人鄭隱、南燕人鄭遨、臨江羅隱之等號五高士，為一時名流所推重。,GJTS-XXD,古今圖書集成·學行典,54
隱逸,薄命寡智，材不濟時，道號贅世。生而為室，以備不虞，死則藏形，不虞乃備。病革，入室自掩戶卒。治平末，職方郎中向宗道知淄州，訪繭室，已構屋為民居。得樵甥牟氏子，乃知改葬。因而即其地復作繭室及祠堂，刻石以記之。按《澠水燕談錄》：王樵，字肩望，淄川人。性超逸，深老易，善擊劍，有慨世之志，廬梓桐山，稱淄右書。生不交塵務，山東賈同李冠皆尊仰之。咸平中，契丹內寇，舉族北俘潛入敵中，訪其親，累年乃歸。持諸喪刻木，為親葬奐山，東立祠，奉侍終身。,GJTS-XXD,古今圖書集成·學行典,215
隱逸,愈雋偉有大志，遊學四方，屢舉不第。寶元初，上書言邊事，請使契丹，令外國相攻，以完中國之勢，其論甚壯。用使者薦，除試祕書省校書郎，願以授父顯忠而隱於家。文彥博治蜀，為置青城山白雲谿杜光庭故居以處之。丁內艱，鹽酪不入口。再期，植所持柳杖於墓，忽生枝葉，後合抱。六召不應。樂山水，遇有興，雖數千里輒盡室往。遂浮湘、沅，觀浙江，升羅浮，入九疑，買石載鶴以歸。杜門著書，未就，卒。妻蒲氏名芝，賢而有文，為之誄曰：高視往古，哲士實殷，施及秦、漢，餘烈氛氳。挺生英傑，卓爾逸群,GJTS-XXD,古今圖書集成·學行典,231
隱逸,趣尚高遠，號白雲先生。少與趙公抃同研席，抃甚敬之，既登政府，欲見沂，沂因入都扣門，大呼曰：我欲一見趙！四閽吏走白抃，曰周先生天下士，整襟肅入，延之上坐。,GJTS-XXD,古今圖書集成·學行典,76
隱逸,天聖中五舉不第，歸隱鼇峰，嘗觀海，有句云岸上猶哀懼，舟中爭得安，又輦下觀燈云樓臺上下火照火，車馬往來人看人，深得晚唐之體，有《鰲峰隱人》集三卷。,GJTS-XXD,古今圖書集成·學行典,72
隱逸,應貢京師，至禮部貢院，見棘闈嚴甚，曰：此非所以待天下士也。拂衣歸，嘉祐間韓琦薦之，與林和靖俱至，伯筠留京師。一日遇髽紒道人，傾蓋如故，談論累日，人莫能解，自是不飲，亦不作詩。,GJTS-XXD,古今圖書集成·學行典,87
隱逸,父有嚴以子貴贈殿中丞。公博學積文，尤善賦詩，性剛介嚴厲。慶曆戊子與其弟經臣同領鄉舉。皇祐壬辰再領鄉舉，上春官不第，無復仕進意，林泉自樂，縉紳稱曰靜逸先生。有文集行於世。鄒公餘，其甥也，餘赴省，先生以詩送之，餘請委先生，但令汲揚子江心水以歸烹茶而已，及餘汲水歸，先生辨其非是，餘辭以舟行，急將及岸，方亟取水，其高致雅識如此。,GJTS-XXD,古今圖書集成·學行典,161
隱逸,性介烈，博學好古，喜談兵。韓琦知定州，上其所著《春秋論》，授太學助教、并州州學說書。不能屈志仕進，寓居於虢之盧氏，習辟穀術。趙抃復薦其行誼，賜號退安處士。易作詩，琦每為書之石，或不可其意輒滌去，琦亦再書之。尹洙帥渭，延致尊禮，狄青代洙，遇之亦厚。治平末，卒，琦作文祭之云：剛介之性，天下能合者有幾。淵源之學，古人不到者甚多。其敬之如此。熙寧訪察定戶役，詔易家用處士如七品恩，得減半，示優禮云。,GJTS-XXD,古今圖書集成·學行典,196
隱逸,。用田況舉召試學士院，為明州錄事參軍。以母思鄉求致仕，敕過門下，知封駁司吳奎封還之，而與韓絳共上章以薦，徙兗州錄事參軍。從奎辟鄆州教授，奎升堂拜其母，又薦為國子直講、韓王宮伴讀。謁宗正允弼，吏引趨庭，潛不答，呼馬欲去，遂以客禮見。熙寧初，詔舉選人掩滯者與京官凡三十七人，潛在選中。神宗聞其賢，召對延和殿，訪以治道何以致之，對曰：有《堯》、《舜》二《典》在，顧陛下致之之道何如。知陳留縣，至數月，青苗令下，潛出錢，榜其令於縣門，已，徙之鄉落，各三日無應者。遂撤榜付吏曰：民不願矣。錢以是獨得不散。司農、開封疑潛沮格，各使其屬來驗，皆如令。而條例司劾祥符住散青苗錢，潛知且不免，移疾去，縣人詣府請留之，不得。家居卒，年六十六。,GJTS-XXD,古今圖書集成·學行典,311
隱逸,舉進士，為文州曲水令。轉運以輕縑高其價，使縣鬻於民。之邵言：縣下江上山，地狹人貧，耕者亡幾，方歲儉饑，羌人數入寇，不可復困之以求利。會神宗即位求言，乃上疏曰：天下一家也。祖宗創業、守成之法具在。陛下方居諒陰，諂諛姦之人屏伏未動，正可念五聖之功德，常若左右前後。京師者，諸夏之視傚，俗宜敦厚，而勿薄浮侈是尚。公卿大夫,GJTS-XXD,古今圖書集成·學行典,157
隱逸,熙寧初在太學，通經術，既而隱居廬山以歸，乃築室於興化縣之蔡溪喦，不下山者三十年，惟與沙門有需親善人或就見，亦無忤也。易襟抱高，曠風韻灑，然見者無不愛慕忘歸，蔡子由正言，首以八行薦之，易以啟事謝之云心若死灰，枉被吹噓之力；身如槁木，難施雕琢之功，又云昔在儒門雖粗修於八行，晚歸祖道，惟務了於一心，心既已忘，行復何有。其所造如此，其後轉運判官，陳達野復以行能尤異薦易於朝，易終不起。李無晦，字行中，自霅川徙居吳江，高尚不仕，以詩酒自娛，晚治園亭，名曰醉眠，子瞻兄弟過之，為留題云。,GJTS-XXD,古今圖書集成·學行典,238
隱逸,隱居北溪，以歌詩自娛，元祐中，鄉人千餘交薦其才於郡守，許懋乞以應逸民之詔，懋聞於朝，渙力辭不就，自號北溪翁。,GJTS-XXD,古今圖書集成·學行典,54
隱逸,集書一樓，閉門誦讀，無所不通。人以書樓目之。元祐間，應舉不第，遂隱於羅洪洞，號白雲閑叟，太守許德言與旻論盡心、養氣、知性諸篇，每欣然忘倦，鄉人推重。,GJTS-XXD,古今圖書集成·學行典,74
隱逸,謂與山陽徐積齊名，呼為八行先生。子三人，庭筠其季也，童丱有志行，事父兄孝友天性至。居喪毀甚，既免喪，猶不忍娶者十餘年。秦檜當國，科場尚諛，試題聞中興歌頌，庭筠歎曰：今日豈歌頌時耶。疏其未足為中興者五，見者尤之，庭筠曰：吾欲不妄語，而敢欺君乎。黃巖尉鄭伯熊代去，請益，庭筠曰：富貴易得，名節難守。願安時處順，主張世道。伯熊受其言，迄為名臣。有詔舉人嘗五上春官者予岳祠。庭筠適應格，所親咸勸之，庭筠辭曰：吾嘗草封事，謂岳廟冗祿無用。既心非之，可躬蹈耶。其學以誠敬為主，夜必就榻而後脫巾，旦必巾而後起。居無惰容，喜無戲言，不事緣飾，不苟臧否。聞人片善，記其姓名。遇饑凍者，推食解衣不靳。僦屋以居，未嘗戚戚。尤袤為守，聞其名，遣書禮之。一日，巾車歷訪舊遊，徜徉幾月。歸感微疾，端坐瞑目而逝，年八十有五。鄉人崇敬之，以其父子俱隱遯，稱之曰二徐先生。,GJTS-XXD,古今圖書集成·學行典,369
隱逸,嘗貢辟雍，浩然有歸志。愛城南五里，巖洞幽窈，泉清木茂，乃疏池築室，卜隱其間。郡守謝詗榜曰宣巖與其子吏部員外郎黻，時往訪之，觴詠終日，暨豫章洪芻紏、曹龔守戶、曹謝哲皆有留題。,GJTS-XXD,古今圖書集成·學行典,86
隱逸,二客從何來耶。延入室，土銼竹几，地無纖塵，案上有《西漢書》一冊。二客恍若自失，默計此為蘇雲卿也。既而汲泉煮茗，意稍款浹，遂扣其鄉里，徐曰：廣漢。客曰：張德遠廣漢人，翁當識之。客又問：德遠何如人。曰：賢人也。第長於知君子，短於知小人，德有餘而才不足。因問：德遠今何官。二客曰：今朝廷起張公，欲了此事。翁曰：此恐怕他未便了得在。二客起而言曰：張公令某等致公，共濟大業。因出書函金幣寘几上。雲卿鼻間隱隱作聲，若自咎歎者。二客力請共載，辭不可，期以詰朝上謁。旦遣使迎伺，則扃戶然，排闥入，則書幣不啟，家具如故，而翁已遁矣，竟不知所往。帥、漕復命，浚拊几嘆曰：求之不早，實懷竊位之羞。作箴以識之，曰：雲卿風節，高於傅霖。予期與之，共濟當今。山潛水杳，邈不可尋。弗力弗早，予罪曷鍼。,GJTS-XXD,古今圖書集成·學行典,335
隱逸,至維揚，寓邸舍，窶甚，一中貴人偶與鄰，餽之食不受，與之衣亦不受，委金而去，定袖而歸之，其自立之操類此。上將用之，會金兵至，失定所在。復歸蜀，愛青城大面之勝，棲遯其中，蜀人指其地曰譙巖。敬定而不敢名，稱之曰譙夫子，有繪像祀之者，久而不衰。定《易》學得之程頤，授之胡憲、劉勉之，而馮時行、張行成則得定之餘意者也。定後不知所終，樵夫牧童往往有見之者，世傳其為仙云。,GJTS-XXD,古今圖書集成·學行典,179
隱逸,初，程頤之父常守廣漢，頤與兄顥皆隨侍，游成都，見治篾箍桶者挾冊，就視之則《易》也，欲擬議致詰，而篾者先曰：若嘗學此乎。因指《未濟》男之窮以發問。二程遜而問之，則曰：三陽皆失位。兄弟渙然有所省，翌日再過之，則去矣。其後袁滋入洛，問《易》於頤，頤曰：《易》學在蜀耳，盍往求之。滋入蜀訪問，久無所遇。已而見賣醬薛翁於眉、間，與語，大有所得，不知所得何語也。憲、勉之、滋皆閩人，時行、行成蜀人。郭曩氏及篾叟、醬翁皆蜀之隱君子也。,GJTS-XXD,古今圖書集成·學行典,210
隱逸,朱希，真，居嘉禾。陸放翁嘗與朋儕詣之，聞笛聲自煙波間起，問行者曰：此先生吹笛聲也。頃之掉小舟，至與俱歸其家室中，懸琴筑，阮咸之類簷間育珍禽，皆目所未睹，室中籃缶貯果實脯，醢客至則以奉客，有詩曰青羅包髻白行纏，不是凡人不是仙。家在洛陽城裏住，臥吹銅笛過伊川，可想其風致。,GJTS-XXD,古今圖書集成·學行典,134
隱逸,父勳防禦使。建炎中隨魏公入蜀，生子修於簡池，受遺澤入仕，因監石門酒庫，遂卜居焉。子修雅志泉石，力請垂車歸葺故園，時邑人張汝昌亦以園館稱勝，子修與共觴詠，陶然自適，卒年八十六。詩人戴式之東園載酒，西園醉之句，至今賞之。高宗於含山後不願仕，賜宅一區，田五十頃，於衢之禮賢門外。,GJTS-XXD,古今圖書集成·學行典,136
隱逸,父忠孝，官至大中大夫，師事程頤，著《易說》，號兼山先生，自有傳。雍傳其父學，通世務，隱居峽州，放浪長楊山谷閒，號白雲先生。乾道中，以峽守任清臣、湖北帥張孝祥薦於朝，旌召不起，賜號沖晦處士。孝宗稔知其賢，每對輔臣稱道之，命所在州郡歲時致禮存問。後更封頤正先生，令部使者遣官就問，雍所欲言，備錄繳進。於是，雍年八十有三矣。淳熙初,GJTS-XXD,古今圖書集成·學行典,162
隱逸,學者裒集程顥、程頤、張載、游酢、楊時及忠孝、雍凡七家，為《大易粹言》行於世。其述雍之說曰：《易》貫通三才，包括萬理。伏羲氏之畫，得於天而明天。文王之重，得於人而明人。羲畫為天，天，君道也，故五之在人為君。文重為地，地，臣道也，故二之在人為臣。以上下二卦別而言之如此。合六爻而言之，則三四皆人道也，故謂之中爻。《乾》，元亨利貞,GJTS-XXD,古今圖書集成·學行典,162
隱逸,初曰四德。後又曰乾元，始而亨者也。利牝馬貞，利君子貞。是以四德為二義亦可矣。乾，陽物也。坤，陰物也。由《乾》一卦論之，則元與亨陽之類，利與貞陰之類也。是猶春夏秋冬雖為四時，由陰陽觀之，則春夏為陽，秋冬為陰也。天之所謂元亨利貞者，如立天之道，陰與陽之類也。地之所謂元亨利貞者，如立地之道，柔與剛之類也。人之所謂元亨利貞者，如立人之道，仁與義之類也。又《坤》之六五，坤雖臣道，五實君位，雖以柔德，不害其為君；猶《乾》之九二，雖有君德，不害其為臣。故乾有兩君，德無兩君；坤有兩臣，德無兩臣。六五以柔居尊，下下之君也。江海所以能為百谷王者，以其善下下也。下下本坤德也。黃，中色也，色之至美也；裳，下服也，是以至美之德而下人也。其發明精到如此。淳熙十四年。,GJTS-XXD,古今圖書集成·學行典,323
隱逸,自幼有大志。師胡憲，與朱熹遊。兩以鄉舉試禮部不第。嘗客衢守章傑所。趙鼎以謫死，其子汾將喪過衢。傑雅憾鼎，又希秦檜意，遣尉翁蒙之領卒掩取鼎平時與故舊往來簡牘。蒙之先遣人告汾焚之，逮至一無所得。傑怒，治蒙之，拘汾於兵家所，且以告檜。掞之以書責傑，長揖徑歸。築室讀書，牓以艮齋，自是人稱曰艮齋先生。閩帥汪應辰、建守陳正同知其賢，薦於朝，時相尼之，不果召。乾道中，詔舉遺逸，部刺史芮煜與帥、守共表其行誼，特詔召之，掞之力辭。時宰相陳俊卿，閩人也，雅知掞之，招之甚力。乃以布衣入見，極陳當時之務，大要勸上以修德業、正人心、養士氣為恢復之本。上嘉納之，賜同進士出身，守太學錄。先是，學官養望自高，不與諸生接。掞之既就職，日進諸生教誨之，又增葺其舍，人人感勵。將釋菜，掞之請廢王安石父子從祀，追爵程顥、程頤，列於祀典，不報。復言大學之教宜以德行經術為先，其次則通習世務。今乃專以空言取人，又不報。會福州副總管曾覿秩滿還，在道，掞之累疏以諫，移疾杜門,GJTS-XXD,古今圖書集成·學行典,417
隱逸,文章敏贍，自成一家，凡百氏釋老之書，皆精究。朱陸諸儒會鵝湖，嘗以詩請益於理學，有所得。所居號雲月高齋。李鴈湖嘗有詩贈之，年八十餘，無疾而卒，有《文集》。李圃，淳熙中忠州別駕，歸隱白茅山，築秀發齋。清風高節，人至今慕之。篤學隱居四十餘年。隆興初，屢薦不起。乾道中，再以布衣召至行在，特賜進士，出身添差興化軍教授。,GJTS-XXD,古今圖書集成·學行典,155
隱逸,幼警敏力學。弱冠入太學，有聲，受業者甚眾。侍御史柴瑾、祭酒顏師魯、博士林光朝深器重之。瑾每奏對稱上意，則曰：臣客劉愚為臣言。師魯嘗奏愚行藝，上記曰：此向者柴瑾所薦也。上舍釋褐，居第一。調江陵府教授，早晚為諸生講說，同僚相率以聽。愚益謙下，與葉適、項安世講論不倦,GJTS-XXD,古今圖書集成·學行典,130
隱逸,其父有謀策，為武官，數以言干當路不用，遂自沈於酒而終。世通亦隱居青城山中不出。吳曦反，乃獻書於成都帥楊輔曰：世通在山中，忽聞關外之變，不覺大慟。世通雖方外人，而大人先生亦嘗發以入道之門。竊以為公初得曦檄，即當還書，誦其家世，激以忠義，聚官屬軍民，素服號慟，因而散金發粟，鼓集忠義，閉劍門，檄夔、梓，興仗義之師，以順討逆，誰不願從。而士大夫皆酒缸飯囊，不明大義，尚云少屈以保生靈，何其不知輕重如此。夫君乃父也，民乃子也，豈有棄父而捄子之理。此非曦一人之叛，乃舉蜀士大夫之叛也。聞古有叛民無叛官，今曦叛而士大夫皆縮手以聽命，是驅民而篇叛也。且曦雖叛逆，猶有所忌，未敢建正朔、殺士大夫，尚以虛文見招，亦以公之與否卜民之從違也。今悠悠不決，徒為婦人女子之悲，所謂停囚長智，吾恐朝廷之失望也。凡舉大事者，成敗死生皆當付之度外。區區行年五十二矣，古人言：可以生而生，福也；可以死而死，亦福也。決不忍汗面戴天，同為叛民也。輔有重名，蜀中士大夫多勸以舉義者，而世通之言尤切至。輔不能決，遂東如江陵，請吳獵舉兵以討曦。未幾，曦敗，獵使蜀，薦士以世通為首云。,GJTS-XXD,古今圖書集成·學行典,469
隱逸,曾祖遹龍圖學士祖埏知沆州，與瑑三世，皆早退。公遇性孝謹恬退，初以父廕補寧化尉，不忍舍，朝夕養乞，奉南嶽祠。及父喪，服闋調建之戶曹，復辭不就，乃營精舍以居。扁曰：寒齋研思精理，深入奧趣，而不自以為名家。考論古今，具有卓識，而不施之於世。閨門雍睦，贍宗黨閭里，相倣熏為善良肥，遯山林二十年。一時，名公卿若李韶、方大琮、趙以夫、杜範皆極力薦引，終不起。既而韶復薦之朝廷，盡違其意，改合入官，主管仙都觀。及卒學者私諡曰文隱。所著有《石塘閑話》、《求心錄》數卷。弟養直亦有至性，母沒，養直兄弟懼戚其父，服勤左右，跬步不離，每夜闌燭盡，猶不忍退。,GJTS-XXD,古今圖書集成·學行典,267
隱逸,程炎，字子充，淳祐丙午應貢，輒棄去，隱琴高臺，襟負清曠，不廢嘯歌。著有《煙水集》，文丞相守宣日嘗引車過之，炎為名其樓曰：森翠，蓋取唐詩麟嶺森翠微句。隱居不仕，學徒甚眾。以布衣召，除國子，錄不起。,GJTS-XXD,古今圖書集成·學行典,97
隱逸,在宋避諱，為戴氏父某宋節幹官，家富，好施人，目為殷佛子。澄性介特，平生無宿，諾事涉大義，委身不顧。避地南錢，元兵入華亭，南錢猶保，聚未肯下。將軍號楊掃地者，怒欲屠之。澄奮曰：我其可無一言而死乎。遂叩軍門，大言曰：夫民猶水也，水順則流，逆則激。民順則寧，逆則亂。今郡縣新附將軍不撫綏招徠以稱，上神武不殺之，德顧欲盡勦斯民乎。楊怒手劍叱之，澄正色曰：殺我一人，活千萬人，死猶生也。語益烈，楊感悟而止，全活者以萬計。丞相伯顏聞而義之，授華亭軍民都總管，使守其地。澄不受，曰：大宋氏亡，我以親在不亡，顧獨不能逸乎。遂野服隱居浦上，時游峰泖閒，人目為泖南浪翁云。,GJTS-XXD,古今圖書集成·學行典,276
隱逸,自少力學，一上南宮，遇新學，方興去之，退築小齋。藏書萬卷，務該覽自娛，著號潛叟以明其志。郡以遺逸八行舉，弗就曰：與太守程祈相倡和，其詠梅詩累多至千篇。有《螺川集》胡忠簡為之序。,GJTS-XXD,古今圖書集成·學行典,88
隱逸,平生慕郭林，宗黃叔，度陶淵明之風。不喜儲蓄，有輒貸人。為詩沖淡夷曠，後家弁山，有《小隱吟錄》、《知非舊稿》、《唐詩選纂韻錄》行世。至京師，歐陽元輩薦與館職，以母老辭之不受。有《北山集》。徜徉山水，好植梅環塒。後人改其山曰梅山名賢多吟詠，有《梅山集》。,GJTS-XXD,古今圖書集成·學行典,125
隱逸,總制孫炎薦署學事，屢辟不起。嘗曰：吾讀書學問，自分簡身理家，脩德承祀以全歸焉。竟樹卉種菊，策杖獨步入紫青山中。卜地為竁穴，名曰全歸窩自呼曰介夫。士友以其愛菊，類陶，皆稱之曰潛齋先生。今白龍山下有潛齋書院遺址存焉。,GJTS-XXD,古今圖書集成·學行典,106
隱逸,宋亡隱居萬竹山中，漁樵自給。一日，大雪。攜楮幣易粟富家，聞其分韻賦詩有得滕字者，苦吟不就。徽之笑曰：何不舉滕王蛺蝶事。眾迎入請成之，援筆而就，隨以曇字請，亦立就交。嘖嘖歎服，問姓字，不答。與之粟曰：吾豈受不義者，必易之。即刺船去，從而尾之路，甚迂僻雪。霽往訪，見草屋低小，松蘿翳然，四無人聲。頃之，童子至詢所之曰：捕魚溪上詣之。呂方艤舟隔崖遙揖曰：諸公曷先如舍待我乎。少選徽之，魚換酒歸，盡懽別。他日復往，已逸，莫知其處。蔣仲玨，文行重於鄉，深自韜晦，高枕柴門，怡然自得。屢荷徵辟，皆不就。,GJTS-XXD,古今圖書集成·學行典,245
隱逸,嘗受知於陳邑令，襄入太學，名噪甚鄭。獬友之駙馬，都尉錢景臻師之，欲奏以官，固辭。後隱於白巖山，羅提刑適以孝廉舉之，亦不就。,GJTS-XXD,古今圖書集成·學行典,61
隱逸,詠既顯求霖，三十年不可得。及詠知陳州，乃來謁閽吏曰：霖請見詠。責之曰：傅先生，天下賢士，吾尚不得為友，汝何人，敢名之。詠問霖：昔何隱，今何出。霖曰：子將去，來報子耳。翌日別去。後一月，詠卒。初詠登第時，寄傅逸人詩云：前年失腳下漁磯，苦戀明時不忍歸。為報巢由莫相笑，此心非是愛輕肥。霖亦贈詠詩云：已把浮名買卻閑，門前流水對青山。青山不語人無事，門外風光好往還。,GJTS-XXD,古今圖書集成·學行典,179
隱逸,制行高潔廣帥。方大琮建濂泉書院，既落成，謀於李昴英，求昴英首席。昴英曰：郡中無如田知白者。大琮躬詣之，知白以病辭，再往扣之，則遁矣。知白時年踰八十，猶能燈下細書，貧而好酒，自號醉鄉遺老，時東莞黎獻隱居教授，亦以學行聞。,GJTS-XXD,古今圖書集成·學行典,109
隱逸,大定末，舉進士不第，隱居燕城南，教授為業。明昌閒，章宗遊春水過焉，聞絃誦聲，幸其齋舍，見壁閒所題詩，諷詠久之，賞其志趣不凡。召至行殿，命之官。固辭曰：臣僻性野逸，志在長林豐草，金鑣玉絡非所願也。況聖明在上，可不容巢、由為外臣乎。上益奇之，賜田千畝，復之終身。泰和二年卒，年八十五。,GJTS-XXD,古今圖書集成·學行典,140
隱逸,得河南程氏傳授之學。金承安中，舉進士第一，應奉翰林文字。未幾，棄官不仕，以所學教授鄉里，從之者甚盛，至有不遠千里而來者。金源南遷，隱于嵩山，後徙懷州，俄復隱于西山。既而變起倉猝，人服其先知。俊民在河南時，隱士荊先生者，授以邵雍《皇極》數。時之知數者，無出劉秉忠之右，亦自以為弗及也。世祖在潛藩，以安車召之，延訪無虛日。遽乞還山，世祖重違其意，遣中貴人護送之。又嘗令張仲問以禎祥，及即位，其言皆驗。而俊民已死，賜諡莊靜先生。,GJTS-XXD,古今圖書集成·學行典,211
隱逸,宋進士，不仕，號梅曜先生。元初，臺臣舉，淛復故官，淛與謝枋得，固辭不就，時稱其忠。隱於龍馬峰，志存孝養，捐金購書，研精考訂以纘先代之緒，其所著述皆有關於世道者也。,GJTS-XXD,古今圖書集成·學行典,81
隱逸,少穎拔，以古學自任，家有藏書萬卷，手自校讎。其學弘深該博，廣平程鉅夫，清河元明善，柳城姚燧，東平王構，同郡吳澂、揭傒斯，皆推服之。至順二年，江西行省平章全岳柱聘為龍興郡學師。明年六月，以疾卒。所著有《易類象》二卷、《書傳補遺》十卷、《通鑑綱目測海》三卷、《知非堂槁》十七卷。,GJTS-XXD,古今圖書集成·學行典,137
隱逸,曹知白，號雲西。居華亭長谷里，至元間從左丞鑿。吳淞江太府薦為崑山教諭，不從辭去，嘗遊京師王侯巨公，交章屢辟，知白悉辭，謝曰：吾聞冀北多奇士，豈齷齪求官者耶？即日南歸，隱居讀《易》，終日不出戶庭。,GJTS-XXD,古今圖書集成·學行典,97
隱逸,杜本，字伯原，其先居京兆，後徙天台，又徙臨江之清江，今為清江人。本博學，善屬文。江浙行省丞相忽刺木得其所上《救荒策》，大奇之，及入為御史大夫，力薦于武宗。嘗被召至京師，未幾歸隱武夷山中。文宗在江南時，聞其名，及即位，以幣徵之，不起。至正三年，右丞相脫脫以隱士薦，詔遣使賜以金織文幣、上尊酒，召為翰林待制、奉議大夫，兼國史院編脩官。使者致君、相意，趣之行。至杭州，稱疾固辭，而致書於丞相曰：以萬事合為一理，以萬民合為一心，以千載合為一日，以四海合為一家，則可言制禮作樂，而躋五帝三王之盛矣。本湛靜寡欲，無疾言遽色。與人交尤篤于義，有貧無以養親、無貲以為學者，皆濟之。平居書冊未嘗釋手。天文、地理、律曆、度數，靡不通究，尤工於篆隸。所著有《四經表義》、《六書通編》、《十原》等書，學者稱為清碧先生。至正十年卒，年七十有五。,GJTS-XXD,古今圖書集成·學行典,359
隱逸,羅榮祖，字仁甫，當元徵處士，蕭等鄭左參勸駕榮祖，遜謝以招隱，詩云蕩蕩唐堯德，乃有箕山臣。巍巍用武功，不乏採薇人。四皓自耽洛，兩龔豈避新？耿介實天性，奇離非世珍。君雖羞獨割，余敢辱均裀。東皋足舒笑，南畝可充囷。弗罹聖人網，常期鷗鳥親。別號東舒，時賢稱其與淵明同調。,GJTS-XXD,古今圖書集成·學行典,131
隱逸,讀書學道不混俗、不忤物，賦詩有天然趣，隱居葛溪。上歲一來，杭城中名人勝士爭要致之，惟恐其去也。所著《紫陽編葉森類集》，題詩云一度詩來一見君，只應芳杜襲蘭薰，有時寫到游仙句，繞筆秋香生紫雲。,GJTS-XXD,古今圖書集成·學行典,94
隱逸,通書史法律，負才氣，不仕元。元兵過皁林暴掠，德剛為陳利害乃戢，欲奏官之，以疾辭。結茅張蕩，旁植高柳，自號柳莊子，本立顯。洪武閒贈僉都御史。,GJTS-XXD,古今圖書集成·學行典,69
隱逸,抱經濟才，不願仕進，構耕雲軒娛親，題曰賓來只煮山中雪，親在須耕隴上雲。創義塾訓子弟，捐粟恤荒，受知副憲，項公維聰薦徵中書舍人，辭不拜。又有餐霞傲鼎祿，製薜勝朝衣之句，京卿王公一中為立傳。,GJTS-XXD,古今圖書集成·學行典,93
隱逸,幼輕俠，好擊劍、走馬、蹴踘。既而悔之，學為科舉業。又曰：此如蠹書蟫老死故紙中豈有窮期。棄去，學為歌詩。睦故多詩人，唐有皇甫湜、方干、徐凝、李頻、施肩吾，宋有高師魯、滕元秀，世號睦州詩派，舫悉取而步驟之。既乃出游四方，交其名士，詩益工。行省參政蘇天爵聞其賢將薦之，舫笑曰：吾詩人耳，可羈以章紱哉。築室江皋，日苦吟于雲煙出沒間，翛然若與世隔，因自號滄江散人。宋濂、劉基、葉琛、章溢之赴召也，舟愬桐江，忽有人黃冠鹿裘立江上，招基而笑，且以語侵之。基望見，急延入舟中。琛、溢競讙謔，各取冠服服之，欲載上黟川，其人不可乃止。濂初未相識，以問基。基曰：此桐廬徐方舟也。濂故知其名，因起共歡譟，酌酒而別。舫詩有《瑤林》、《滄江》二集。年六十八，以丙午春，卒于家。,GJTS-XXD,古今圖書集成·學行典,324
隱逸,元季以學行稱。值四方盜起，絕意仕進。深自韜晦。洪武初，守臣欲薦諸朝，力辭免。既而徵詣史局，復遺書所知力辭。嘗言：楊、墨、釋、老，聖道之賊，管、商、申、韓，治道之賊，稗官野乘，正史之賊，支詞艷說，文章之賊。上之人，宜敕通經大臣，會諸儒定其品目，頒之天下，民間非此不得輒藏，坊市不得輒鬻。如是數年，學者生長不涉異聞，其於養德育才，豈曰小補。因著書一編曰《書禍》，以發明之。與永福王翰善。翰嘗仕元，數勸之死，後翰果自裁。海教養其子偁，卒底成立。平居虛懷樂善，有規過者，輒欣然立改，因顏其延賓之所曰聞過。為文嚴整典雅，一歸諸理，後學咸宗仰之。有《聞過齋集》行世。,GJTS-XXD,古今圖書集成·學行典,277
隱逸,淹通經籍，善醫，然不肯為富貴人療，治里巷及方外士，招之輒攜藥往赴。明太祖法網峻急，仕者多不保首領，賓乃佯狂，以藥黥其面及上下肘股，皆成瘡痏，髽兩角，短衣芒履，策杖行里井間，或箕踞道，露體爬癢，時人見而惡之，薦紳知其賢亦莫敢引薦，賓殊自得也。終身不娶，奉母至孝。知府姚善賢而造之，賓隔門語曰：勿驚老母。遂踰牆逸去善，卻騎從，獨往始一接焉。據坐受拜，若師弟子然，善欲薦之，終不敢發言。年七十疾革，抱母不釋，已死復蘇，連呼其母，乃絕葬後室中，夜半聞呼母聲，母曰：我在此。答曰：兒捨母不得。如是數聲，母慟哭久之，始息。,GJTS-XXD,古今圖書集成·學行典,255
隱逸,家富，號徐半州。洪尚禮好士，如楊維禎、倪瓚、陳基輩，皆延致之。又以博雅稱。元季，吳中豪右多踰侈。明初，洪諭幹人，潘珪曰：家之興廢厥有常理，吾家業盛矣必有代謝，今將舍此而去爾，宜有吾業。遂舉田宅，立虛券授，珪獨挈妻子築室天，化門外先隴之側，布衣蔬食，謝遠交游，自號桃源小隱，年九十而終。,GJTS-XXD,古今圖書集成·學行典,142
隱逸,帝既定天下，詔有司徵求之，先生恐為有司累，間行至京，操雞酒馳甬道而入，與帝班坐歡飲如微。時帝賜以金玉角三帶，先生受角乃除千戶居，亡何掛帶而去，莫知所之，君子以比漢嚴子陵云。,GJTS-XXD,古今圖書集成·學行典,86
隱逸,明經潔行，隱居授徒，一時名士如宋濂、吳履，皆其深交。元末兵起，避地居永康之岡谷，專以山水文集自娛，貧窶無所介意，宋濂嘗為作《菊軒銘》，稱之曰耆年碩德，為後進矜式。所著有《南山集》。,GJTS-XXD,古今圖書集成·學行典,90
隱逸,讀書務實踐，絕意仕進，與人談德義，終日不倦，一及塵事則笑而不答。能詩而不耽於詩，至憑弔忠孝皆有賦詠，築室花蕊峰下，號菊窗居士。,GJTS-XXD,古今圖書集成·學行典,63
隱逸,登永樂辛丑進士。以文學選翰林檢討，擢大理寺副，乞歸隱居南山，躬耕自給，絕跡城市，有司時往候之，昭自田中蓑笠跣足而歸，始盥洗、整衣冠，出具蔬飯雞酒，談笑竟日，綽有古風。商顯，雅好詩書。永樂二年徵聘至朝，固辭不仕，賜號樂耕徵士。翰林張和美作《寒江歸隱圖》，賦詩送之。,GJTS-XXD,古今圖書集成·學行典,131
隱逸,生而孤，育於母，稍長俾從同邑陳繼，學能自刻厲，遂博綜古今，兼工書畫，為文章醇實不浮，事母至孝，有司欲以上聞，瓊辭之而請旌其母，母遂獲旌。嘗刲股愈母疾，祕不令人知，知府況鍾稔其賢，兩薦之，固辭不出。宣德景泰間，朝廷屢下求賢詔，所司輒擬薦，瓊知不可奪，益禮重焉。晚得宋朱長文樂圃，吟嘯其中，客非故人弗得通，嘗戴鹿皮冠方竹杖，出遊朋舊間，逍遙移日歸，而菜羹糲飯怡怡如也。自號鹿冠老人，學者稱為東原先生，卒年七十九，會葬者千餘人，門人私諡曰淵孝。子啟舉進士，官御史。,GJTS-XXD,古今圖書集成·學行典,229
隱逸,少受學於夏。時正臨川聶大年為杭州教授，見英奇之，引為忘年友。景泰中，郡邑交辟，以母老固辭，築室於甘泉，多修竹榜其室曰竹軒。更號賓山。卒於弘治元年，年七十二．新安程敏政稱其孝友似黃山谷，高蹈似魏清逸，曠達似楊鐵崖，為志其墓。,GJTS-XXD,古今圖書集成·學行典,111
隱逸,早年涉獵經史，慕古逸民之風，遂與高南郭為友，以道義文辭相淬礪，名重縉紳。弘治改元，徵巖穴才德士，郡守葉贄力為薦，謝方石鐸復為詩贊之，終不應，酣歌鼓琴，悠然自適。,GJTS-XXD,古今圖書集成·學行典,80
隱逸,幼習舉子業，聞薛文清講學河津，負笈從之，授太極圖說，遂大悟曰：道在是矣。隱居不仕，讀書講道於理有會處欣然自得。弘治間，提學王鴻儒延致問體用一源，顯微無間之旨，稱為隱君子。以上客禮待之。,GJTS-XXD,古今圖書集成·學行典,92
隱逸,潛心古學，遁世無悶，自號龍潭老人。雅為崇仁吳與弼所知，陳獻章受業於與弼，問《易》義，與弼曰：過清江可叩龍潭老人。獻章如其言往謁，海雍方蓑笠耕田雨中，乃延至家，對榻信宿，辨析疑義，獻章歎服而去。海雍語其子曰：吳先生非愛我者。,GJTS-XXD,古今圖書集成·學行典,111
隱逸,乃君物耶。其人既得物而來歸則笑而納之曰：非君物耶。家無贏資，好周人之急，天寒雨雪，望里中突，無煙者即遣僮致之粟，曰：吾不能獨飽也。居恆厭入城市，於郭外置一行窩，有事一詣之。遠近輒喧傳曰：沈先生來矣。候之者舟鬨河干有盛車騎來者則遜謝不納。晚年，遁聲匿跡惟恐不深，先後巡撫王恕、彭禮咸禮敬之，欲延之幕下，並以母老辭歸。有郡守徵畫工繪其屋壁。里人疾周者，入其姓名，遂被攝。或勸周謁貴游以免,GJTS-XXD,古今圖書集成·學行典,191
隱逸,周曰：往役，義也，謁貴游，不更辱乎。卒供役而還。後守入覲，銓曹問曰：沈先生無恙乎。守不知所對，漫然曰：無恙。見內閣，李東陽曰：沈先生有牘乎。守益錯愕，復漫應曰：有而未至。守出，倉皇謁侍郎吳寬，問沈先生何人。寬備言其狀。乃知即向時畫壁者也。比還，先謁周於里舍，再拜引咎，索飯，飯之而去。周以母故，終身不遠遊。母年九十九而終，周亦八十矣。又三年，以正德四年卒。所作詩文書畫並為世所愛重云。,GJTS-XXD,古今圖書集成·學行典,192
隱逸,少博學嗜酒，不就有司試，與長洲邢參游慕好之，居於湖濆。未嘗輕詣人，或使其子弟學焉，亦時謝遣之朝起。視盎中粟稍可給炊即閉門吟誦。歲中存訪故人，率不出百里外。晚善黃、魯、曾、徐、繗，繗詩尚華美，元務雅淡，極意陶鍊，每成一篇輒復棄去，著思再三，鋩藻幾盡，不為時流所知，或諷其少貶，執節愈堅，聞者莫不重之。,GJTS-XXD,古今圖書集成·學行典,149
隱逸,混跡闤闠，自號抱真子。里人張詡知其賢，引入陳獻章門下，一日輸糧於縣令，令異其容，止問姓名，不答，第拱手，令叱之曰：何物小民？敢與官長為禮？復拱手如初，令益怒，笞之五，終不置對，獻章為作詩記之。父沒，庶母出嫁，誣孔修奪其貲，比對簿，俛首不辯，所司迫之則對曰：母言是民當受罪。所司徐得其情，乃大禮敬。好讀書，尤善《周易》，能詩，亦工書畫。破廬敗甑，糲食不繼，未嘗投合於時，居恆著管寧帽朱子深衣，入夜不違，二十年不入城市間，出門則遠近聚觀，以為奇物，然至兒童婦女無不重其人，稱之曰子長先生。吳廷舉久官於粵，與為布衣交，卒無子，按察使李中參議王洙經紀其喪，邑人霍韜葬之西樵山。西樵人祭社以孔修配。孔修，性淳樸，世多以不慧之事附之，或問孔修廢人，有諸陳庸曰：孔修誠廢則顏子誠愚。霍韜曰：白沙抗節振世之操，惟孔修及張詡、謝祐不失。李中曰：孔修有古林逋、魏野、种放、蘇雲卿之風，其為名人，推許如此。,GJTS-XXD,古今圖書集成·學行典,392
隱逸,既師事獻章，聞主靜宗旨，即築室葵山下棲焉。貧甚併日而食，襪不掩脛晏如也。世途名利一不罣其懷，卒後同門湛若水祠祀，獻章以祐配。,GJTS-XXD,古今圖書集成·學行典,62
隱逸,為諸生，以文行為督學副使，胡榮所器。及見陳獻章，即去舉子業從之遊，時當鄉試，榮使使邀之，毅然不赴，所著存《羊錄》十卷，多本之《周禮》。,GJTS-XXD,古今圖書集成·學行典,67
隱逸,孫一元，字太初，不知何許人，人問其邑里，曰：我秦人也。嘗栖太白之巔，故號太白山人。或曰其母幸秦王而生王不子之。或曰安化王宗人，王坐不軌誅，故變姓名避難也。一元姿性絕人，善為詩，風儀秀朗，蹤蹟奇譎，烏巾白恰，鐵笛鶴瓢，遍遊中原，齊、魯，南涉江、淮，歷荊楚抵吳越，所至賦詩，談神仙，論當世事，往往傾座。鉛山費宏罷相，訪之杭州南屏山，值其晝寢，就臥內與語。送之及門，了不酬對。宏出語人曰：吾一生未嘗見此人。時劉麟以知府罷歸，龍霓以按察僉事謝政，并客居湖州，與郡人故御史陸崑善，而長興吳珫隱居好客，三人者並主於其家。珫因招一元入社，稱苕溪五隱。一元於是買田溪上，將老焉。舉人施侃雅善一元，勸之娶，乃妻以妻之妹張氏，生一女而卒，年止三十七。珫等葬之道場山。,GJTS-XXD,古今圖書集成·學行典,323
隱逸,父昉舉進士，授新會知縣，以不能其官，罷歸。歸復，不能其家，家日落。年少而穎敏，昉取酒沃之，曰：飲酒而已。即讀書，得第復，於乃翁何益，年遂不受舉子業。日讀經史百家，為文詳贍，尤長記傳，頌誄。詩法唐，書法歐韓，名亞於文，待詔。喪父，母哀，毀骨，立廢產以營喪葬。蘇州守王廷薦之，督學。御史楊宜宜聘入郡庠而歲廩之，又檄赴鄉試。年乃一赴南京，登鍾山，望大江而返，卒不受廩，曰：此天子所以養俊乂者，吾安得食之。家徒壁立，而多賢豪長者游，然不肯一言。干謁人有所餽非知交，雖升斗弗受。時相夏言，嘗聘為記室，辭不就。嚴嵩罷相以身後，託奉百金為壽，亦謝不納。丰儀玉立，醉益恭謹，口不掛人，臧否鄉人莫不愛重之。年六十二預卜死期，翛然而逝，所著有《隆池山樵集》。,GJTS-XXD,古今圖書集成·學行典,319
隱逸,祖蘭弘治中，舉於鄉，歷知樂安，於潛二縣。歸隱吳之臨頓里，構屋三間，竹木幽茂。署曰春潛，息機三十餘載，人高其風。父德育繼之，尤好讀書。家貧，無所得書，則從人借抄，積至數百千卷。自號少潛，至祖辰，亦饒隱德。時春潛小圃已屬他人，獨老屋尚存。庭中枯松一株，雜花數本，青苔滿階，景色幽靚，雖居闤闠，荊扉晝掩，寂若空山。祖辰掃地焚香，翛然自得。間作小詩及畫，自娛而已。居恆未嘗妄詣一人，風日晴美，則偕友人閒步蕭寺。然性介潔，友雖同志，不肯輕易一飯也。優游閒適，年七十四而卒。鄉人文震孟作《姑蘇名賢小記》，以世隱稱之。時有蔣乾，字子健者，亦吳人破屋半間隱居虹橋，一介不苟，八十年如一日。縣令江進之，表其廬為東海冥鴻。,GJTS-XXD,古今圖書集成·學行典,301
隱逸,嘗言：文章牽合比偶，猶留鬚眉以傅脂粉，無足學也。遂絕意進取，結霞上之居，自號石門子，又號霞居子。善詩，工隸草畫，亦臻逸品。家貧，嗜酒，日酣飲狂叫。貴游造之，迫而後見，畫不輕作。醉時投以縑素，欣然揮洒。與閩縣傅汝舟游鄭善夫之門，並有名。時人為之語曰：高垂腹傅脫粟言，齗齗中歌曲善夫。且死囑以詩文、妻子。傅汝舟，字木虛，自號丁戊山人年二十棄諸生肆，意古學，作文奇崛，至不可句。中歲好神仙，遂別妻孥，棕鞋、箬笠遍游吳，會荊湘齊河洛間，以終所遺詩集。王慎中為序，行之弟汝楫，貧而好學，長吏辟為諸生，不就一意，詩歌時稱二傅先汝舟卒。,GJTS-XXD,古今圖書集成·學行典,261
隱逸,幼孤，長為諸生，不屑治科舉業。獨好古學，會多病，遂無意仕進。督學憲司猶欲推挽之，卒謝不出家，故餘財自奉母外，悉以購書，置生產不問。貲日以落，瑛無所顧惜，乃敞大屋，列高几，危坐諷誦其中，快剔幽渺，辨古今同異、得失而著為書。有識者咸服。一時，監司大吏若顧璘、王尚絅、萬潮輩，咸與交名藉甚。而瑛性侃直，言議不能阿貴人。亦時扼腕，論天下事，奉母孝，兩刲股愈其疾。幼時，兩姊婿利其貲謀，危之百方，後死，皆棺斂之。所著詩文若干卷，訂正《孝經大學格物傳》各一卷，《萃忠錄》二卷，《青史袞鉞》六十卷，《七修類槁》五十五卷，並為學者所稱。,GJTS-XXD,古今圖書集成·學行典,260
隱逸,汪禮約，字長文，祖玉僉都御史。父垣以門資，出仕文行，著稱禮約，即尚書淵外孫與龍為外兄弟。善詩文，工書法，既承家學，復學詩於鄉人沈明臣，日益有名。嘗一入京師，游於國學。即棄歸，隱於大雷山。房大雷山者，唐隱士謝遺塵所居，為入四明山之口。汪氏世居其下，父垣更築室山，椒高雲宿，棟飛泉濺，戶景色幽，异禮約隱其中廿年。坐臥一樓，雖妻子莫睹其面。樓上遍設楮筆，於左偏開一穴，下置五石，大缸扃其外。每一詩成，輒挼之而擲諸缸內禮約詩。既工書，又精楷，積歲缸滿，家人發視。好事者爭攘取之，自是得傳流人間。其他撰著甚富，既沒，悉散逸無存者。,GJTS-XXD,古今圖書集成·學行典,260
隱逸,好為詩、寢食，以之自號白雲山人。嘉靖末，城陷於倭，挈妻子走南昌，織草屨自給。不足，則繼之以卜。嘗泛彭蠡，登匡廬，復由楚入蜀。附僧舟為之執爨至，亦傭於他僧，遂遍探三峽劍門之勝，登峨嵋焉所。傭僧病死，還歷江陵、松滋、公安、巴陵諸邑。至南都，姚太守客之。已而太守亦死，無所依，乃賣卜於市。且榜於門，為人作詩文。市中人持百錢斗米予之，輒隨所求以應無，則織屨如故。一日，閩人林茂之兄弟過市，見其榜，異之，突入其室。問知為閩人，與聯鄉誼。因索其詩讀之。時茂之年少，且讀且譽昂，輒反面向壁流涕，嗚咽至於失聲。其後，每袖餅餌食之，輒喜復出其詩，泣如前。居數年，竟以貧死。茂之往索其詩，得五言近體七百首，始顯於世。,GJTS-XXD,古今圖書集成·學行典,298
隱逸,甘貧，慕古絕跡。城市士大夫聞其名，或造廬而見之，結草亭於宅外，聚古今圖籍，終日吟誦。其中不慕仕進所著有《草亭愚辨詩文》，古淡平實，有關世教。與江浦莊昶、嘉禾呂原以詩文相友善。昶嘗寄以詩云：聖世徉狂自古容，溪山此意便無窮。誰知宇宙千年病，我與先生一樣風。越水以東惟剡，曲子陵而下，幾漁翁閒忙，莫問今誰。是時，止時行道，只同其見許如此。,GJTS-XXD,古今圖書集成·學行典,166
隱逸,以母老棄舉子，業力耕終，養飭躬勵，行書精一，執中於紳以自警。家貧甚寒，夜兩手抱母足為溫。閒出遊行，歌於市。群兒攔街，拍掌爭笑。曉拱手緩步，色不少動，倜儻倨傲視軒冕貴人，若不在目。與瑣瑣者處，遠之若浼己，以是寡合。嘗以道書傳唱錄數冊，入市袱負。行人呼曰賣藥客。曉曰：非賣藥也，賣丹也。士大夫聞其名，往謁之。見曉方操牛具田中。辭曰：牛假於鄰，釋之則不能從牛主復假。諸先生幸辱臨老農，請得畢事。然後入客乃坐篠中。候犁田罷，入其室，室中懸孔顏濂洛之圖。客坐以磚為席，出蔬湯一杯。引至園中，坐石上談學，竟日而別，別亦不謝客。,GJTS-XXD,古今圖書集成·學行典,257
隱逸,性雅淡，不慕榮利。年十八，領鄉薦再上春官不第，遂不復出。徜徉山水閒自適其志。嘗賦詩有：漁釣亦堪娛，耕鑿聊自足。百年隙駒閒，何必計榮辱。年七十九卒。,GJTS-XXD,古今圖書集成·學行典,73
隱逸,少聰慧，補邑庠生，從王大酉向望山。習舉子業，已而棄去，慨然有離世之志。縱遊大梁，歷燕趙，溯呂梁，登峨嵋，上衡岳，收覽山川之奇。歸即隱居著述。時或葛巾野服，出遊里中丰格，魁梧飄然，望之若仙羅。近溪方伯嘗登其門，年七十卒，自號野雲居士所著有《桐山集》藏於家。,GJTS-XXD,古今圖書集成·學行典,127
隱逸,一夕，夢遊青門山，念邵平隱於此，嘆曰：吾其隱乎。遂棄去舉子業，芒鞋野服，自稱青門山人。工書畫，援筆揮灑，風神韻氣絕勝顓門。每遇嘉山，或古蹟，必慷慨賦詩以去。,GJTS-XXD,古今圖書集成·學行典,78
隱逸,邵穆生，字汝宣，前工部員外郎經邦子，為諸生。年未三十，感父廷杖事，知仕道難，棄去，舉子業。隱於靈鷲山中，築閣祀許由及唐宋名賢。為樓三楹中，祀其父，右自處藏書史三楹。足不入城市，當事聞其名，往卒不見。,GJTS-XXD,古今圖書集成·學行典,99
隱逸,莊簡浩子，京兆鏞弟。自少坐臥一方樓，讀易數年，不履戶外。常曰：不讀書萬卷即作文，皆兒女子氣。莊簡以平逆鐇功將蔭之鑌，力辭竟讓其弟。卜居景明山莊，鑿白石洞，優游其中，詩文等身後兄，為策名太學，終不肯赴。,GJTS-XXD,古今圖書集成·學行典,100
隱逸,初為諸生，習舉子業，久之棄去，隱深山中。究邵子先天之學，歷數十年，盡悟其祕，遂能前知。所著有《皇極經》、《世心易》、《發微格物篇》諸書。後遍遊名勝，自稱孔道人遇袁了凡，授以易學，至武當不知所終。,GJTS-XXD,古今圖書集成·學行典,97
隱逸,生平未嘗入城市，年七十餘親黨高其風為聞。之邑大夫式廬造，請賓筵甫。至郭門，大驚曰：是何處。吾不慣入此。言坊行表，動循禮法。屏棲林壑三十餘年，讀書自娛，足跡不履城市，介然絕俗，有古人之風。,GJTS-XXD,古今圖書集成·學行典,93
隱逸,任良弼，性樸素，嗜學不慕榮利。隆慶中，兵備道向淇聞其賢，獎以冠帶不受。人勸其往謝，惟至門一揖而退，不復見。,GJTS-XXD,古今圖書集成·學行典,53
隱逸,柴大楠生隆慶，時磊落英奇。弱冠棄家遠遊塞外，涉混同鴨綠諸境。晚歸傍巖，臨溪築一洞，不盈丈，隱居四十餘年。讀老易諸書，足不出戶。,GJTS-XXD,古今圖書集成·學行典,63
隱逸,北有古松二株，可五百年物，虯龍偃蹇，蒼翠可掬。瑋父曰雙松居士，好積書，與城中名士交，日嘯詠此二松下。至瑋好學，能盡讀父所藏書。發為詩輒有雋語。父沒，始出遊，直抵京師，逾年而返。時盛傳王、李、七子詩，競相倣傚。瑋嘆曰：此繁聲也。今舉一世趨之古意，日亡矣。既歸杜門。著書，期盡洗俗學，歸於大雅。前後論著積數十萬言，家有遺田，衣食纔給，樓居五楹，臨傍水竹，外為菊圃。每秋高花綻，輒標一幟曰：酒熟花開高懷者來，一時故人遂俱駢集。瑋以夜色更佳，便醮燭菊中，行吟坐酌不閒。晨夕春時，芍藥花發，招客亦然里中，傳為佳事。瑋雖隱居，顧留意鄉國。利病嘗著《國課論東錢湖賦》臚列農田水利事甚詳。識者重之，既年踰九十作七適一篇，自言歷九百餘。甲子而神氣不衰，好學如故，手定其詩文十餘卷，曰《桑麻集》為里中所傳。,GJTS-XXD,古今圖書集成·學行典,343
隱逸,鍾濟，號海源，少嗜學，隱於江上方嚴。守義不輕假人色笑，足不履城市，舉鄉。飲避而不受築園囿，臨江面山，吟詠自適。日閱古人書數篇，花時一壺，陶然高枕。手著《輿誌詳考》興會詩數百首，有一絕云：戶外長江江外山，任情來往水雲間。漁樵問我行藏事，心與天遊睡夢閒。年六十三無病而卒。,GJTS-XXD,古今圖書集成·學行典,134
隱逸,高北峰逸其名，萬曆閒居郡之秀邑村，通書史，不求聞達。性耽竹石，尤善琴，常畜一鶴，每鼓琴，鶴輒飛舞案前，曲終乃罷。,GJTS-XXD,古今圖書集成·學行典,56
隱逸,志趨高尚，絕跡市廛，性儉好潔，鄉人重其行誼，皆稱為東園公而不名。構一茅亭，列琴棋、松竹、花卉盈庭，有二白鶴，甚馴。佳客至則鳴，無客，掃地焚香，靜默獨坐而已。年八十餘。,GJTS-XXD,古今圖書集成·學行典,83
隱逸,少遊庠嗜學好古，以性疏放不耐禮攝，遂棄舉業。凡詩文詞賦，立就，不加點。癖懶箕洗，不樂見貴介人，以此重焉。有當路欲物色之逼，見於趾閣萊，舉身躍窗下，竟跛。時呼為跛仙，遺詩多佚。,GJTS-XXD,古今圖書集成·學行典,87
隱逸,幼穎異，能文章，同郡徐階特器重之。長為諸生，與董其昌齊名。太倉王錫爵招與子衡讀書支硎山。王世貞亦雅重繼儒，三吳名下士爭欲得為師友。繼儒通明高邁，年甫二十九，取儒衣冠焚棄之。隱居崑山之陽，為廟祀二陸，構草堂數椽，焚香宴坐，意豁如也。時錫山顧憲成講學東林，招之，謝弗往。親亡，葬神山麓，遂築室東佘山，杜門著述，有終焉之志。工詩善文，短翰小詞，皆極風致，兼能繪事。又博聞強識，經史諸子、術技稗官與二氏家言，靡不較覈。或採取瑣言僻事，詮次成書，遠近競相購寫。徵請詩文者無虛日。性喜獎掖士類，屨常滿戶外，片言應酬，莫不當意去。暇則與黃冠老納窮峰泖之勝，吟嘯忘返，足跡罕入城市。其昌為作來仲樓招之至。黃道周疏稱志尚高雅，博學多通，不如繼儒，其推重如此。御史吳甡、給事中吳永順、侍郎沈演等，先後論薦，謂繼儒道高齒茂，宜如聘吳與弼故事。屢奉詔徵用，皆以疾辭。卒年八十二，自為遺令，纖悉必具。,GJTS-XXD,古今圖書集成·學行典,387
隱逸,黃經洛，落拓有高致，避俗山莊，評花課竹，放酒敲詩。常躡屐而出，命小奚以從歸。囊句滿不減，長吉人稱其得隱中真趣。,GJTS-XXD,古今圖書集成·學行典,55
隱逸,晉書若夫穹昊垂景，少微以纏其次；文繫探幽，貞遯以成其象。故有避于言色，其道開乎孔公；驕乎富貴，厥義詳于孫子。是以處柔伊存，有生之恆性；在盈斯害，惟神之常道。古先智士體其若茲，介焉超俗，浩然養索，藏身江海之上，卷跡囂氛之表，漱流而激其清，寢巢而韜其耀，良畫以符其志，絕機以虛其心。玉輝冰潔，川亭嶽峙，脩至樂之道，固無疆之休，長往邈而不追，安排窅而無悶，脩身自保，悔吝弗生，詩人考槃之歌，抑在茲矣。至于體天作制之後，訟息刑清之時，尚乃側席幽貞以康神化，徵聘之禮賁於巖穴，玉帛之贄委于窐衡，故月令曰季春之月聘名士，禮賢者，斯之謂歟。自典午運開，求隱逸，譙元彥之杜絕人事，江思悛之嘯詠林藪，峻其貞白之軌，成其出塵之跡，雖不應其嘉招，亦足激其貪競。今美其高尚之德，綴集于篇。嵇康許由養神，宅于箕阿，德貞體全，擇日登遐。前人井丹高潔，不慕榮貴，抗節五王，不交非類。顯譏輦車，左右失氣，披褐長揖，義陵群萃。,GJTS-XXD,古今圖書集成·學行典,396
隱逸,江逌至人應務，是統是營，乃制上下，以牧群生，君位孰在。匪聖伊明，賢愚相奉，臣主以成。如彼百節，各役天形，率兮委質，仰應一情。心膂有位，股肱有經，豈以處下。為戚為榮，各安其所，舉體用平。夫設爵列土，懸弓垂旌，卑尊之級，貴賤之名，匪以恣物之役，實大猷而是，處遯之士，奚眷於時，行矣先覺，捐俗長辭，明乎憂患，故超爾不疑。解髮靈崖，被褐絃絲，飄飄臺上，輕舉高之。穆穆二仲，策相期，盤幽隱寂，與物無治。凡厥後來，順乃所往，鑒茲俗累，戒於顛蕩，無殉外物，心煩披養，無棄恬曠，憂勤是掌。林人司箴，敢進善黨。陶潛易代隨時，迷變則愚。芥芥若人，特為貞夫。德不百年，汙我詩書。逝焉不顧，被褐幽居。,GJTS-XXD,古今圖書集成·學行典,288
隱逸,江淹淹者海濱窟穴弋釣為伍自度非奇力異才，不足聞見於諸侯，每承梁伯鸞臥於會稽之墅，高伯達坐於華陰之山，心常慕之而未能及也。嘗感子路之言不拜官，而仕無青組紫紱龜紐虎符之志，但欲史曆巫卜為世俗賤事耳，而彯然十載竟不免衣食之敗，何則性有所短不可韋弦者，有五一則體本疲緩臥不肯起，二則人間應修酷嬾作書，三則賓客相對口不能言，四則性甚畏動事絕不行，五則愚婞妄發輒被口語有五短，而無一長豈可處人間耶，知短而不可易者所謂輪椎分定也。猶如雞鶩之有毛，不能得鸞鳳之光采矣，況今年已三十白髮雜生長夜輾轉亂憂，非一以溘至之命，如星隕天促光半路不攀長意徒自欺，取筋駑髓冷殊多災恙心頑質堅偏好冥默。既信神農服食之言，久固天竺道士之說，守清淨煉神丹心甚愛之，行善業度一世意甚美之，今但願拾薇藿誦詩書樂天理性斂骨折步不踐過失之地耳。猶以妻孥未奪桃李須陰望在五畝之宅，半頃之田鳥赴簷上水匝階下，則請從此隱長謝。故人若乃登峨嵋度流沙餐金石讀仙經嘗聞其驗，非今日之所言也。誰謂難知青鳥明之貴布筆墨，然亦焉足道哉。,GJTS-XXD,古今圖書集成·學行典,437
隱逸,魏書蓋兼善獨善，顯晦之殊，其事不同，由來久矣。昔夷齊獲全於周武，華矞不容於太公，何哉。求其心者，許以激貪之用；督其跡者，以為束教之風。而肥遁不反，代有人矣。夷情得喪，忘懷累有。比夫邁德弘道，匡俗庇民，可得而小，不可得而忽也。自叔世澆浮，淳風殆盡，錐刀之末，競入成群，而能冥心物表，介然離俗，望古獨適，求友千齡，亦異人矣。何必御霞乘雲而追日月，窮極天地，始為超遠哉。今錄眭夸等為《逸士傳》。,GJTS-XXD,古今圖書集成·學行典,194
隱逸,釋氏詭以推因。苟我心卓然而不惑，又寧見欺於此君。何況駕鶴真人，吹笙王子，玉樹玲瓏，金臺邐迤，青鸞翠鳳之飛鳴，丹豹赤麟之遊止。劉安雞犬呂恭，奴婢子英。拜而魚飛初平，叱而羊起或煮；藥而鍼龍或飛；符而縶鬼負柴；草而廣施賭菜；瓜而博戲紛乎哉。故吾不悉心而信矣。又有青龍上漢，白鹿凌虛，變砂神米質酒靈書吁。稚川與子政，何相欺之。甚歟赤城元圃，任公子之所居，荒垣朽竹，丁令威之，故墟安用。翩翩為白鶴，何必悠悠騎碧驢已焉哉。吾將居常侍終而已矣。又何神仙之學乎。於是掩蓬閉茅屋。几案詩書，形骸土木。雖捉襟而露肘，終擊壤而鼓腹。有酒劉伶無妻，犢牧花菲菲而晚紅，草凄凄而暮綠。春水兩派晴山數，曲吟四首以愁濃。舉一觴而歡，足波激越而瀛溶。竹含煙而樸簌。倚仗則手放青鳩，脫冠則髮辭斑鹿。養牛不乘生，雞嬾祝苟求。仁而得仁，又何榮而何欲。世事紛紛，生涯促促，亦何為乎。金亦何為乎。泣玉悠哉已矣。何不順時而從俗耶。亦有居陋巷而易志，顧好爵而迴腸。恥白屋之蕭瑟，期青雲之頡頏。寵崇朱紫譽藹馨香。交親翕而相會，門巷曄而生光。危冠岌岌，環珮鏘鏘，朝朱門而受爵，暮赤族以罹殃信,GJTS-XXD,古今圖書集成·學行典,469
隱逸,宋史中古聖人之作《易》也，於《遯》之上九曰肥遯，無不利，《蠱》之上九曰不事王侯，高尚其事。二爻以陽德處高地，而皆以隱逸當之。然則隱德之高於當世，其來也遠矣。巢、由雖不見於經，其可誣哉。五季之亂，避世宜多。宋興，巖穴弓旌之招，疊見于史，然而高蹈遠引若陳摶者，終莫得而致之，豈非二卦之上九者乎。种放之徒，召對大廷，亹亹獻替，使其人出處，果有合於《艮》之君子時止時行，人何譏焉。作《隱逸傳》。,GJTS-XXD,古今圖書集成·學行典,193
隱逸,元史古之君子，負經世之術，度時不可為，故高蹈以全其志。使得其時，未嘗不欲仕，仕而行所學，及物之功豈少哉。後世之士，其所蘊蓄或未至，而好以跡為高，當邦有道之時，且遁世離群，謂之隱士。世主亦苟取其名而強起之，及考其實，不如所聞，則曰是欺世釣譽者也，上下豈不兩失也哉。元之隱士亦多矣，如杜瑛遺執政書，暨張特立居官之政，則非徒隱者也，蓋其得時則行，可隱而隱，頗有古君子之風。而世主亦不強之使起，可謂兩得也已。自是以隱逸稱者，蓋往往而有，今摭其可傳者，作《隱逸傳》。,GJTS-XXD,古今圖書集成·學行典,228
隱逸,晉陸機明發心不夷，振衣聊躑躅。躑躅欲安之，幽人在浚谷。朝采南澗藻，夕息西山足。輕條象雲構，密葉承翠幄。激楚佇蘭林，回芳薄秀木。山溜何泠泠，飛泉漱鳴玉。哀音附靈波，頹響赴層曲。至樂非有假，安事澆淳樸。富貴苟難圖，稅駕從所欲。,GJTS-XXD,古今圖書集成·學行典,111
隱逸,張載出處雖殊塗，居然有輕易。山林無悔，人間實多累。鵷雛翔窮冥，蒲且不能視。鸛鷺遵皋渚，數為矰所繫。隱顯雖在心，彼我共一地。不見巫山火，芝艾豈相離。去來捐時俗，超然辭世偽。得意在丘中，安事愚與智。,GJTS-XXD,古今圖書集成·學行典,97
隱逸,北周庾信王倪逢齧缺，桀溺偶長沮。藜床負日臥，麥隴帶經鋤。自然曲木几，無名蝌斗書。聚花聊飼雀，穿池試養魚。小村治澀路，低田補壞渠。秋水牽沙落，寒藤抱樹疏。空枉平原騎，來過仲蔚廬。,GJTS-XXD,古今圖書集成·學行典,88
隱逸,丘為絕頂一茅茨，直下三十里。扣關無僮僕，窺室唯案几。若非巾柴車，應是釣秋水。差池不相見，黽勉空仰止。草色新雨中，松聲晚窗裡。及茲契幽絕，自足蕩心耳。雖無賓主意，頗得清淨理。興盡方下山，何必待之子。,GJTS-XXD,古今圖書集成·學行典,98
隱逸,還歸布山隱，興入雲天高。爾去安可遲，瑤草恐衰歇。我心亦懷歸，屢夢松上月。傲然遂獨往，長嘯開巖扉。松壑久已蕪，石道生薔薇。願言弄笙鶴，歲晚來相依。,GJTS-XXD,古今圖書集成·學行典,72
隱逸,麟鳳在赤霄，何當一來儀。往與惠詢輩，中年滄洲期。天高無消息，棄我忽若遺。內懼非道流，幽人見瑕疵。洪濤隱語笑，鼓枻蓬萊池。崔嵬扶桑日，照耀珊瑚枝。風帆倚翠蓋，暮把東皇衣。嚥漱元和津，所思煙霞微。知名未足稱，局促商山芝。五湖復浩蕩，歲暮有餘悲。徵君已去獨松菊，哀壑無光留戶庭。予見亂離不得已，子知出處必須經。高車駟馬帶傾覆，悵望秋天虛翠屏。,GJTS-XXD,古今圖書集成·學行典,168
隱逸,張籍紫閣氣沈沈，先生住處深。有人時得見，無路可相尋。夜鹿伴茅屋，秋猿守栗林。唯應採靈藥，更不別營心。救病自行藥，得錢多與人。問年長不定，傳法又非真。每見鄰家說，時聞使鬼神。,GJTS-XXD,古今圖書集成·學行典,86
隱逸,鮑溶我鄉山川遙，秋晚空景促。天明共雲散，日落依鳥宿。主人逃名子，鶴髮臥空谷。野言得真風，山貌宜古服。喜於無聲地，暫傲羲皇俗。秋窗照疏螢，寒犬吠落木。朝隱留此處，一點天邊宿。今憶見此時，添悲覽止足。遲遲清夜晝，幽路出深竹。笑謝萬戶侯，余將恥干祿。施肩吾路絕空林無處問，幽奇山水不知名。松門拾得一片履，知是高人向此行。,GJTS-XXD,古今圖書集成·學行典,157
隱逸,薛逢煙霞壁立水溶溶，路轉崖回旦暮中。鸂畏人沈澗月，山羊投石挂巖松。高齋既許陪雲宿，晚稻何妨為客舂。今日見君嘉遯處，悔將名利役疏慵。,GJTS-XXD,古今圖書集成·學行典,65
隱逸,溫庭筠茅堂對薇蕨，爐暖一裘輕。醉後楚山夢，覺來春鳥聲。採茶溪樹綠，煮藥石泉清。不問人間事，忘機過此生。,GJTS-XXD,古今圖書集成·學行典,51
隱逸,儲嗣宗盡室居幽谷，亂山為四鄰。霧深知有術，窗靜似無人。鶴語松上月，花明雲裡春。生涯更何許，尊酒與垂綸。飛來南浦樹，半是華山雲。浮世幾多事，先生應不聞。寒山滿西日，定照鴈成群。,GJTS-XXD,古今圖書集成·學行典,87
隱逸,謝逸先生骨相不封侯，卜居但得林塘幽。家藏玉唾幾千卷，手校韋編三十秋。相知四海孰青眼，高臥一菴今白頭。襄陽耆老詢名德，祇有龐公不入州。,GJTS-XXD,古今圖書集成·學行典,66
隱逸,陸游君不見會稽城南賣花翁，以花為糧，如蜜蜂。朝賣一株紫，暮賣一枝紅。屋破見青天，盎中未常空。賣花得錢送酒家，取酒盡時還賣花。春花開豈有極，日日我醉終無涯。亦不知天子殿前宣白麻，亦不知相公門前築堤沙。客來與語不能答，但見醉髮覆面垂鬖。,GJTS-XXD,古今圖書集成·學行典,116
隱逸,元宗衍晨光散蒼涼，灌木露未晞。眾鳥各相命，遲遲出林飛。豈不畏網羅，所苦渴與饑。人生有常策，胡為不知歸。東睪春雨深，地澤黍豆肥。理荒朝荷鋤，迫暮返荊扉。筋力固疲倦，庶幸無禍機。鹿臺多黃金，首陽悲采薇。且自食吾力，焉知彼是非。,GJTS-XXD,古今圖書集成·學行典,111
隱逸,善住生無軒冕志，老不釋魚竿。對食慚周粟，紉衣尚楚蘭。江城猶雨雪，花柳正春寒。窮達皆由命，初非行路難。彈琴坐白石，把酒看青山。鬚鬢經年改，身心竟日閑。料知塵世事，無復得相關。,GJTS-XXD,古今圖書集成·學行典,86
隱逸,王偁西崖噴飛瀑，結屋煙蘿裡。山人不冠履，客至同隱几。獨鶴海上歸，孤雲澗中起。淨掃白石床，風來墮松子。,GJTS-XXD,古今圖書集成·學行典,50
隱逸,假途就謁，其室已虛矣，但遺蹤宛然。訪於鄉里，云朱公或出或處或隱或顯蓋得道者。薛公題讚於其壁而還。後數年鄉人時見朱公，而竟不知所在。其所隱之石，今亦不見，巨木之下惟石洞存焉。近年石洞亦閉塞。後宰邑好事者刻賦為碣立於洞門，官道之側。然鄉邑祈請焚香禱祝者頗有靈應。《唐書‧杜淹傳》：淹，材辯多聞，有美名。隋開皇中，與其友韋福嗣謀曰：上好用隱民，蘇威以隱者召，得美官。乃共入太白山，為不仕者。文帝惡之，謫戍江表。《開元天寶遺事》：隱士郭休有一拄杖，色如朱染，之則有聲，每出遇夜則此杖有光可照十步之內。登危陟險未嘗失足，蓋杖之力焉。南山隱士高太素累徵不起，在山中構道院二十餘間。太素起居清心亭下，皆茂林修竹，奇花異卉每至一時即有一猿詣亭前鞠躬而啼。不易其候太素因目之為報時猿。,GJTS-XXD,古今圖書集成·學行典,333
隱逸,但視傳舍不言，而去。東坡曰：豈非以身世為傳舍相戒乎。因贈以詩末云，士廉豈識桃椎妙，妄意稱量未必然。此蓋用朱桃椎故事也。高士廉備禮相見，與之語不答。瞪目而去。士廉再拜曰：祭酒其使我以無事治蜀耶。乃簡條目州遂大治。東坡用事之切，常如此。皆取隱士相見不言之意也。嬾真子建中間京西都運，宋喬年以遺逸舉授。文林郎李方叔以詩嘲之曰：文林換卻山林興，誰道山人索價高。晁以道嘲之曰：處士何人為作牙，盡攜猿鶴到京華。今朝老子成長笑，六六峰前只一家。聞之於王元道敦古。《昨夢錄》：宣政間，楊可試可弼可輔兄弟，讀書精通易數明風角鳥占雲祲孤虛之術。於兵書尤邃三人皆名將也。自燕山回語先人曰：吾數載前在西京山中與老人語，頗相喜，勸予勿仕隱去可也。予問何地可隱。老人曰：欲知之否。,GJTS-XXD,古今圖書集成·學行典,326
隱逸,珍異等物在此俱無用。且起爭端徒手而來可也。指一家曰：彼來亦未久，有綺縠珠璣之屬眾共焚之，所享者惟米薪魚肉蔬果。此殊不闕也。惟計口授地以耕以蠶不可取衣食於他人耳。予謝而從之，又戒曰：子來或遲則封穴矣。迫暮與老人同出。今吾兄弟皆休官以往矣，公能相從否。於是三楊自中山歸洛。乃盡捐囊所有。易絲與綿布絹先寄穴中。人後聞可試幅巾布袍賣卜二弟築室山中不出。後天下果擾攘則共入穴，自是聲不相聞。先人常遣人至築室之地訪之。則屋已易三主三楊所向不可得，而知也。及紹興和好，成金人歸我三京余至京師訪舊居。忽有人問此有康通判居否。出一書相示，則楊手札也。書中致問吾家意極殷勤。且云,GJTS-XXD,古今圖書集成·學行典,279
隱逸,叔友起懇虞曰：迥有母年八十矣，願得薦迥名於朝丐處士號庶遇恩可紀虞唯而去。明日，董誚之曰：胡不見請而遽啟此齒。叔友色愧悔曰：恐其不再來耳。董具以語諸生共嗟惜之。《癸辛雜識》：陳諤為越學正滿替，往婺之廉司，取解由歸途，偶憩山家。有長髯野叟，方搗子作油，見客至遂少輟相問勞曰：君亦儒者耶。持杯茶飲之，遂問今將何往。陳對以學正滿替，欲倒解由別注他缺。髯叟忽作色而起曰：子自倒解由，我自搗油。遂操杵臼不復再交一談。陳異而詢於鄰人云：此傅秀才隱者也，惡君言進取事故耳。陳心甚愧之，因賦詩云：忽遇深山避世翁，居然沮溺古人風。老來一出為身計，不滿先生一笑中。《澠水燕談錄》：陝右魏處士野，蒲中李徵君瀆乃中表也，俱有高節，以吟詠相善，野於東郊鑿，土室方丈，蔭以修竹，泉流其前。曰：樂天洞瀆結茅齋中條之陰。曰：浮雲堂皆有瀟灑之趣。每乘興相過，賦詩飲酒，累日乃去。一日瀆過野，曰：前夕恍惚若夢中。林下有人曰：行到水窮處，未知天盡時。即正其誤曰：盍云坐看雲起時。對曰：此浮雲安得，興起耶瀆命，此必死期。故來訪別還，家未幾卒。《邵氏聞見錄》：楊青，不知何許人。,GJTS-XXD,古今圖書集成·學行典,467
隱逸,苟不違道，干譽皆無不可也。而世有一種人，既仕而得祿，反嘐嘐然以不仕。為高若欲棄之者，此豈其情也哉。故其經營有甚於欲仕，或不得間而入，或故為小異以去因，以遲留往。往遂竊名以得美官，而不得世終不寤也。有言窮書生，不識饅頭，計無從得。一日見市肆有列而鬻者，輒大呼仆地，主人驚問。曰：吾畏饅頭。主人曰：安有是理。乃設饅頭百許枚，空室閉之。徐伺於外，寂不聞聲，穴壁窺之，則以手摶撮食者，過半矣。亟開門詰，其然曰：吾見此，忽自不畏主人，知其紿怒。而叱曰：若尚有畏乎。曰：有猶畏臘茶兩碗爾，此豈求不仕者也。《揚子雲言》：谷口鄭子真耕乎巖石之下，名震於京師。世以為賢，吾謂子真，非真隱遁者也。使真方且遯名未暇,GJTS-XXD,古今圖書集成·學行典,296
隱逸,尚何京師之聞乎若司馬季主。李仲元乃近之，然猶是世間知有是人也。彼世所不得知，如哭龔勝老人言龔生竟夭天年。非吾徒者，或其人乎，乃知此一流。世固未嘗乏，亦不必在山林巖穴也。自晨門荷蓧長沮桀溺之徒，孔子固志之矣。雖其道不可以訓天下，非孔子所得與。然每相與聞，而載其言，亦微以示後世也。但士之涉世者，欲為此不可得，能為黃叔度，其猶庶幾乎。蓋雖未嘗絕世，而世終不能為之累。所謂汪汪若萬頃波者，非郭林宗無以知之。似優於子真管幼安，亦其次也。此二三人者，幸生孔孟。時必皆有以處之，自唐而後，不復有此類，往往皆流入於浮屠氏。故其間傑然有不可拔者，惜其非吾黨，難與並論。吾謂雲門臨濟趙州數十人,GJTS-XXD,古今圖書集成·學行典,287
曠達,懷末以忘本，則天理之真減。故動之所交，存亡之會也。夫有非有，於無非無；於無非無，於有非有。是以申縱播之累，而著貴無之文。將以絕所非之盈謬，存大善之中節，收流遁於既過，反澄正於胸懷。宜其以無為辭，而旨在全有，故其辭曰以為文不足。若斯，則是所寄之途，一方之言也。若謂至理信以無為寇，則偏而害當矣。先賢達識，以非所滯，示之深論。雖班固著難，未足折其情。孫卿、揚雄大體抑之，猶偏有所許。而虛無之言，日以廣衍，眾家扇起，各到其說。上及造化，下被萬事，莫不貴無，所存僉同。情以眾固，乃號凡有之理皆義之埤者，薄而鄙焉。辯論人倫及經明之業，遂易門肆。頠用矍然，申其所懷，而攻者盈集。或以為一時口言。有客幸過，咸見命著文，擿列虛無不允之徵。若未能每事釋正，則無家之義弗可奪也。頠退而思之，雖君子宅情，無求於顯，及其立言，在乎達旨而已。,GJTS-XXD,古今圖書集成·學行典,358
曠達,戴逵逵性高潔，常以禮度自處，深以放達為非道，乃著論曰：夫親沒而採藥不反者，不仁之子也；君危而屢出近關者，苟免之臣也。而古之人未始以彼害名教之體者何。達其旨故也。達其旨，故不惑其跡。,GJTS-XXD,古今圖書集成·學行典,90
曠達,若元康之人，可謂好遯跡而不求其本，故有捐本徇末之弊，含實逐聲之行，是猶美西施而學其顰眉，慕有道而折其巾角，所以為慕者，非其所以為美，徒貴貌似而已矣。夫紫之亂朱，以其似朱也。故鄉原似中和，所以亂德；放達似連，所以亂道。然竹林之為放，有疾而為顰者也，元康之為放，無德而折巾者也，可無察乎。且儒家尚譽者，本以興賢也，既失其本，則有色取之行。懷情喪真，以容貌相欺，其弊必至於末偽。道家去名者，欲以篤實也,GJTS-XXD,古今圖書集成·學行典,197
曠達,王勣吾周人也，本家於祁，永嘉之際扈從江右地。實儒素人，多高烈穆公，感建元之恥歸於洛陽。同州悲永安之事，退居河曲。始則晉陽開國，終乃安康受田墳壟，寓居倏焉。五葉桑榆成蔭，俄將百年勣南山。故情老而彌篤東坡，餘業悠哉。自寧酒甕多於步兵，黍田廣於彭澤。皇甫謐之，心事隴畝終焉。仲長統之，規模園林。幸足獨居，南渚時遊，北山聊度，世以為。娛忽經年而忘反，西窮馬，谷北達牛，溪丘壑。依然風煙滿目，孫登獨坐，對嵇阮而無言。王霸幽居，與妻孥而有興窗臨。水石砌遶松篁類，田叟之去來亦已久矣。望山林之故，道何其樂哉。詩者志之所之賦者。詩之流也，試抽短思。即為賦云：天道悠悠，人生若浮。古來賢聖，皆成去留。八眉四乳，龍顏鳳頭。殷憂一世，零落千秋。暫時南面，相將北遊。玉殿金輿之大業，郊天祀地之洪休。榮深貴重，樂不供，愁何況。數十年之將相,GJTS-XXD,古今圖書集成·學行典,356
曠達,吾自此而浩蕩，又逢時之不仁。天地遂閉，雲雷漸屯與沮。溺而同趣，共夷齊而隱身。幸收元吉，坐偶昌辰。容北海之嘉遯，許南山之不臣。養拙辭官，含和保真。豈若馮敬通之，誹世趙元淑之尤人。殷憂恥賤憔悴，傷貧探井臼之，無樂歷山河而苦辛。豈知我家生事，都廢棄置不念。當歸寧圖遠志坐，青山而方隱，遊碧潭而已。喜舊之出處，絕氛埃登高。日暮心悠哉，子平一去何時返。仲叔長遊，遂不來。幽蘭獨夜之琴，曲桂樹陵晨之酒杯。丘園散誕窟室，徘徊坐等。枯木心同死灰，亦有山羞。野饌蘭漿木杞葉，煎羹松根溜醥。既採藥而為食，諒隨情而不矯。負鍤春前腰，鎌歲杪草漸密而饒，蟬樹彌高而足。鳥地寂寞而森深，路縱橫而窈窕。野亭鶴唳，山梁雉鷕遠遊之所。幽棲之次，或抱犢而新來。乍聞雞而始，至藋畦一兩茅齋，數四山為險。而無人嶺時平，而有地石。菌抽葉金芝吐，穗鏡執山精刀。驅水魅泉,GJTS-XXD,古今圖書集成·學行典,362
曠達,鄉里官爵，忽忽不知。吾為誰也，宦遊三十載。將老退居洛下，所居有池，五六畝竹，數千竿喬木，數十株臺榭，舟橋具體而微先生安焉。家雖貧，不至寒餒。年雖老，未及昏耄。性嗜酒，耽琴淫詩，凡酒徒琴侶。詩客多與之遊，遊之外栖。心釋氏通學，小中大乘法，與嵩山僧如滿為空門友。平泉客韋楚為山水友，彭城劉夢得為詩友，安定皇甫朗之為酒友。每一相遇，欣然忘歸。洛城內外，六七十里間，凡觀寺丘墅。有泉石花竹者，靡不遊人家。有美酒鳴琴者，靡不過。有圖書歌舞者，靡不觀。自居守洛川洎，布衣家以宴遊召者，亦時時往。,GJTS-XXD,古今圖書集成·學行典,241
曠達,杯觴諷詠之間放，即放矣。庸何傷乎。不猶愈於好彼三者乎。此劉伯倫所以聞婦言，而不聽王無功。所以遊醉鄉而不還也。遂率子弟入酒房，環釀甕箕踞。仰面長吁，太息曰：吾生天地間，才與行不逮於古人遠矣。而富於黔婁，壽於顏回，飽於伯夷，樂於榮啟，期健於衛叔，寶幸甚。幸甚餘何，求哉。若捨吾所好，何以送老。因自吟詠懷詩云：抱琴榮啟樂縱，酒劉伶達放眼。看青山任頭生，白髮不知天地。內更得幾時活，從此到終身。盡為閒日月。吟罷，自哂揭甕醱醅。又飲數杯，兀然而醉。既而醉，復醒，醒復吟，吟復飲，飲復醉，醉吟相仍若循環。陶陶然，昏昏然，不知老之，將至古。所謂得全於酒者，故自號為醉吟先生。於時開成，三年先生之齒，六十有七。鬢盡白髮，半禿齒，雙缺而觴詠之興。猶未衰顧，謂妻子云：今之前，吾適矣。今之後，吾不自知。其興，如何。,GJTS-XXD,古今圖書集成·學行典,347
曠達,陳普弟子丘和中年，少而婉，淡而腴，靜而秀，同而不污。孝悌之性，僾然學道之志也。瀟然出塵之姿，退然有下人之意也。父母不以為愁，宗族不以為幼，少者願以為兄長者。願以為友，懷春風，美秋月，喜豁館愛澡雪。富貴欲為伊尹，太公貧賤欲作陶潛，康節乃者。殘暑殺秋風，生二氣正，兩儀平煙霞。霏霏而徐，斂明月高高而按，行清氣不知其從。來如混沌，破而海岳。呈高風，莫見其從。來如江虹起，而海潮橫，於是乘發機循。應跡以曾點為主，以東坡為客，據依洛春遊。觀赤壁，假酒借殽，抱道懷德，陪從師友，經歷親戚過小橋，而道東皋。訪平山而入南陌，或有思而少止，或立語而移刻，或遠聽而澄神，或靜觀而正色乃者。歲朝明堂，熒惑潛慝露，華百室柝，靜萬國澗水有聲。教吾言青山，無語教吾默天地廣大。示吾宏萬象有體示，吾則天下三樂。無愧於孟軻，人生百體。不負於蔡澤，而況荷風蘭露沐。我以芳馨梧，月菊霜粹。我以潔白而今而後，束筋骸修禮容。奉家庭而唯諾見，齒德而彌恭敬。五事而迓百福，不負百年之身，以答塞此生之逢也。先生以為如何。予曰：可教矣。本領端正而枝葉條達矣。交揖而歸，閉戶擁衾端起。予之鼻息，隨轉午之庭陰。,GJTS-XXD,古今圖書集成·學行典,479
曠達,百年未幾時，奄若風吹燭。嘉賓難再遇，人命不可續。齊度遊四方，各繫太山錄。人間樂未央，忽然歸東嶽。當須盪中情，遊心恣所欲。,GJTS-XXD,古今圖書集成·學行典,60
曠達,江淹太素既已分，吹萬著形兆。寂動苟有源，因謂殤子夭。道喪涉千載，津梁誰能了。思乘扶搖翰，卓然凌風矯。靜觀尺棰義，理足未嘗少。冏冏秋月明，憑軒詠堯老。浪跡無蚩妍，然後君子道。領略歸一致，南山有綺皓。交臂久變化，傳火乃薪草。亹亹元思清，胸中去機巧。物我俱忘懷，可以狎鷗鳥。,GJTS-XXD,古今圖書集成·學行典,134
曠達,不亦難乎。時雨降矣而猶浸灌，其於澤也，不亦勞乎。夫子立而天下治，而我猶尸之，吾自視缺然。請致天下。許由曰：子治天下，天下既已治也。而我猶代子，吾將為名乎。名者，實之賓也，吾將為賓乎。鷦鷯巢於深林，不過一枝；偃鼠飲河，不過滿腹。歸休乎君，予無所用天下為。庖人雖不治庖，尸祝不越樽俎而代之矣。肩吾問於連叔曰：吾聞言於接輿，大而無當，往而不反。吾驚怖其言，猶河漢而無極也，大有逕庭，不近人情焉。連叔曰：其言謂何哉。曰：藐姑射之山，有神人居焉，肌膚若冰雪，綽約若處子。不食五穀，吸風飲露。乘雲氣，御飛龍，而遊乎四海之外。其神凝，使物不疵癘而年穀熟。吾以是狂而不信也。連叔曰：然，瞽者無以與乎文章之觀，聾者無以與乎鐘鼓之聲。豈惟形骸有聲盲哉。夫知亦有之。是其言也,GJTS-XXD,古今圖書集成·學行典,326
曠達,猶時女也。之人也，之德也，將旁礡萬物以為一世蘄乎亂，孰弊弊焉以天下為事。之人也，物莫之傷，大浸稽天而不溺，大旱金石流土山焦而不熱。是其塵垢秕糠，將猶陶鑄堯舜者也，孰肯以物為事。宋人資章甫而適諸越，越人斷髮文身，無所用之。堯治天下之民，平海內之政。往見四子藐姑射之山，汾水之陽，窅然喪其天下焉。惠子謂莊子曰：魏王貽我大瓠之種，我樹之成而實五石。以盛水漿，其堅不能自舉也。剖之以為瓢，則瓠落無所容。非不呺然大也，吾為其無用而掊之。莊子曰：夫子固拙於用大矣。宋人有善為不龜手之藥者，世世以洴澼絖為事。客聞之，請買其方百金。聚族而謀曰：我世世為洴澼絖，不過數金；今一朝而鬻技百金，請與之。客得之，以說吳王。越有難，吳王使之將。冬，與越人水戰,GJTS-XXD,古今圖書集成·學行典,316
曠達,飲三江水耳。翰因見秋風起，乃思吳菰菜、蓴羹、鱸魚膾，曰：人生貴適志，何能羈宦數千里外以要名爵乎。遂命駕而歸。或謂之曰：卿乃縱適一時，獨不為身後名耶。答曰：使吾有身後名，不如即時一盃酒。時人貴其曠達。《阮籍傳》：籍聞步兵廚營人善釀，有貯酒三百斛，乃求為步兵校尉。遺落世事，雖去佐職，恆游府內，朝宴必與焉。鄰家少婦有美色，當罏沽酒。籍嘗詣飲，醉，便臥其側。籍既不自嫌，其夫察之，亦不疑也。兵家女有才色，未嫁而死。籍不識其父兄，徑往哭之，盡哀而還。其外坦蕩而內淳至，皆此類也。《劉伶傳》：伶與阮籍、嵇康相遇，欣然神解，攜手入林。初不以家產有無介意。常乘鹿車，攜一壺酒，使人荷鍤而隨之，謂曰：死便埋我。其遺形骸如此。嘗渴甚，求酒於其妻。妻捐酒毀器，涕泣諫曰,GJTS-XXD,古今圖書集成·學行典,324
曠達,便夜乘小船詣之，經宿方至，造門不前而反。人問其故，徽之曰：本乘興而來，興盡而反，何必見安道邪。《庾敳傳》：敳參東海王越太傅軍事，轉軍諮祭酒。時越府多異，敳在其中。時劉輿見任於越，人士多為所構，惟敳縱心事外，無跡可間。後以其性儉家富，說越令就換錢千萬，冀其有吝，因此可乘。越於眾坐中問於敳，而敳乃頹然已醉，幘墮几上，以頭就穿取，徐答云：下官家有二千萬，隨公所取。輿於是乃服。越甚悅，因曰：不可以小人之慮度君子之心。王衍不與敳交，敳卿之不置。衍曰：君不得為耳。敳曰：卿自君我，我自卿卿。我自用我家法，卿自用卿家法。衍甚奇之。《景仰撮書》：宗炳，字少文，好琴書圖畫，每臨山水佳處，嘯傲忘歸。晉末，劉毅領州,GJTS-XXD,古今圖書集成·學行典,299
曠達,敻徵辟，皆不應命。敻子瓘，行隋州刺史，因疾物故，孝寬子總復於并州戰歿。一日之中，凶問俱至。家人相對悲慟，而敻神色自若。謂之曰：死生命也，去來常事，亦何足悲。援琴撫之如舊。《玉壺冰》：開元時，高太素隱商山，起六逍遙館，晴夏晚雲，中秋午月，冬日方出。春雪未融，暑簟清風，夜階雨急，各製一銘。《唐書‧李白傳》：白，字太白，元宗召為供奉翰林。自知不為親近所容，與賀知章、李適之、汝陽王璡、崔宗之、蘇晉、張旭、焦遂為酒八仙人。懇求還山，帝賜金放還。白浮游四方，嘗乘舟與崔宗之自采石至金陵，著宮錦袍坐舟中，旁若無人。《開元天寶遺事》：長安進士鄭愚、劉參、郭保衡、王沖、張道隱等十數輩不拘禮節，旁若無人。每春時,GJTS-XXD,古今圖書集成·學行典,298
曠達,為龍圖閣學士穎公言之不已，遂詔置獄劾之。諷坐貶鄂州行軍司馬，曼卿時為館閣校勘，亦落職通判海州，仍下詔戒勵士大夫，於是其風遂革。《宋史‧邵雍傳》：雍歲時耕稼，僅給衣食。名其居曰安樂窩，因自號安樂先生。旦則焚香燕坐，晡時酌酒三四甌，微醺即止，常不及醉也，興至輒哦詩自詠。春秋時出遊城中，風雨常不出，出則乘小車，一人挽之，惟意所適。士大夫家識其車音，爭相迎候，童孺廝隸皆驩相謂曰：吾家先生至也。不復稱其姓字。或留信宿乃去。好事者別作屋如雍所居，以候其至，名曰行窩。《名臣言行錄》：范仲淹在杭州，子弟以公有退志乘閒，請治第洛陽樹園圃,GJTS-XXD,古今圖書集成·學行典,262
恬退,晉張華隨陰陽之開闔，從時宜以卷舒，冬奧處以城邑，春遊放於田廬，歸郟鄏之舊里，託言靜以閒居，育草木之藹蔚，因地勢之丘墟，豐蔬果之林錯，茂桑麻之紛敷，用天道以取資，行藥物以為娛，時逍遙於洛濱，聊徜徉以縱意，目白沙與積礫，翫眾卉之同異，揚素波以濯足，泝清瀾以蕩思，低徊往留，棲遲菴藹，存神忽微，遊精域外，藉纖草以為茵，援垂陰以為蓋，瞻高鳥之凌風，臨鯈魚於清瀨，眇萬物而遠觀，修自然之通會，以退足於一壑，故處否而忘泰。,GJTS-XXD,古今圖書集成·學行典,205
恬退,吹萬忻而同悅。跨神皋之沃，衍奉英蕃之睿。哲承比屋之隆，化踵芳塵之餘。烈懷齷齪之褊，心無夸毗之誕。節竟伊鬱而不怡，賴遐討於。先哲紛吾生之遊，蕩彌一紀而歷茲。自下車於江海，涉青春於是時。睠崇岡而引領，望大廈而長思。雖曲街之委陋，猶寤寐而見之。況神交而通夢，眇河漢於佳期。爾乃眷言，薄暮南眺，悠然方整，歸轡願受。一廛考華城之直,GJTS-XXD,古今圖書集成·學行典,160
恬退,北周庾信蓋聞懸鶉百結。知命不憂，十日一炊，無時何恥。是以素王之業。乃東門之貧民，孤竹之君實，西山之饑士。,GJTS-XXD,古今圖書集成·學行典,52
恬退,斯言過矣。唯有遭逢，善人，則庶可無患。故范雎得蔡澤，退而不辱。虞丘得孫叔，去而不疑。其次剛毅者，有心者，亦可矣。子文舉子玉，以靖國隨會。避郤子以紓亂，皆保其安矣。若小人，則禍必及之，無所逃也。終不及，乘扁舟變姓名。浩然五湖之外，不在人間之世。斯可以免矣。,GJTS-XXD,古今圖書集成·學行典,127
恬退,韓愈太行之陽，有盤谷。盤谷之間，泉甘而土，肥草木藂茂。居民鮮少，或曰：謂其環兩山之間。故曰：盤。或曰：是谷也。宅幽而勢阻，隱者之所盤旋。友人李愿居之。愿之言曰：人之稱，大丈夫者。我知之矣。利澤施於人，名聲昭於時。坐於廟朝，進退百官而佐天子。出令其在外，則樹旗旄。羅弓矢，武夫前呵從者。塞途供給之，人各執。其物夾道,GJTS-XXD,古今圖書集成·學行典,156
恬退,元黃溍錢唐張子英，生宦家。且居今盛時，而雅不樂。仕進日以篇，翰自娛尤嗜淵明詩摘。其語扁所居室曰：閒止齋。屬予記，其所以名之義。予觀淵明，止酒詩章首即以居，止城邑逍遙閒止為言。則其所謂止者。不止於止酒，而已夫天壤間事物。萬有不齊是非之相，傾利害之相，乘妍媸之相，形強弱之相，陵莫知其所終極。而人以眇然，之一身與之周旋。而左右酬酢乎。無窮之變，孰能於膠膠擾擾中求，其止乎。山林枯槁之士，棄事絕物，而寓情於風，月寂寥之鄉，仰雲嵐而俯泉。瀨若可以止矣。是猶為有所待而未能無累於外也。惟放於自得之場，物任其性，事稱其能，而吾方且遺。其所寄不知城邑之為山林，山林之為城邑，斯可以無往而不得，其所止此非莊生之。謂逍遙，而淵明取以為言者乎。抑其言不止於止酒，亦不止於及。其居止也，坐止於高蔭，而不知孰為輪奐之美。步止於蓽門,GJTS-XXD,古今圖書集成·學行典,353
恬退,劉因老氏，其知道之體乎。道之體，本靜出物，而不出於物，制物而不為物。所制以一制萬。變而不變者也。以理之，相對勢之，相尋數之，相為流易者。而觀之，則凡事物之，肖夫道之體者。皆灑然而無所累變通而不可窮也。彼老氏則實見夫此者。吾亦有取於老氏之見夫此也。雖然惟其竊是以濟，其術而自利，則有以害。夫吾之義也，下將以上也，後將以先也，止將以富也。儉將以廣也，哀將以勝也，慈將以勇也，不足將以無損也。,GJTS-XXD,古今圖書集成·學行典,193
恬退,禮云：欲不可縱，志不可滿。宇宙可臻其極，情性不知其窮，惟在少欲知止，為立涯限爾。先祖靖侯戒子姪曰：汝家書生門戶，世無富貴；自今仕宦不可過二千石，婚姻勿貪勢家。吾終身服膺，以為名言也。天地鬼神之道，皆惡滿盈。謙虛沖損，可以免害。人生衣取以覆寒露，食取以充饑乏爾。形骸之內，尚不得奢靡，己身之外，而欲窮驕泰耶。周穆王、秦始皇、漢武帝，富有四海，貴為天子，不知紀極，猶自敗累，況士庶乎。常以為二十口家，奴婢盛多，不可出二十人，良田十頃，堂室纔蔽風雨，車馬僅代杖策，蓄財數萬，以擬吉凶急速，不啻此者，以義散之；不至此者，勿非道求之。仕宦稱泰，不過處在中品，前望五十人，後顧五十人，足以免恥辱，無傾危也。高此者，便當罷謝，偃仰私庭。吾近為黃門郎，已可收退；當時羈旅，懼罹謗讟，思為此計，僅未暇爾。自喪亂已來，見因託風雲，徼倖富貴，旦執機權，夜損坑谷，朔歡卓、鄭，晦泣顏、原者，非十人五人也。慎之哉。,GJTS-XXD,古今圖書集成·學行典,394
恬退,遠之入表，近憩雲岑，和風不洽。翻翮求心，顧儔相鳴，景庇清陰。翼翼歸鳥，載翔載飛。雖不懷游，見林情依，遇雲頡頏。相鳴而歸，遐路誠悠，性愛無遺。翼翼歸鳥，馴林徘徊。豈思天路，欣反舊棲，雖無昔侶。眾聲每諧，日夕氣清，悠然其懷。翼翼歸鳥，戢羽寒條。游不曠林，宿則森標，晨風清興。好音時交，矰繳奚施，卷已安勞。雲山隨伴侶，伏臘見鄉親。南畝無三徑，東林寄一身。誰當便靜者，莫使甑生塵。,GJTS-XXD,古今圖書集成·學行典,186
恬退,孔平仲公年五十餘，鬚鬢黑如漆。朝廷方進用，未是挂冠日。又非力不任，數以身自乞。人疑徇虛名，今也踐其實。蕭然巢許姿，臭腐視冕紱。東南富人材，卿相近間出。急流能勇退，千古未有一。賢哉謝夫子，趣尚真不屈。騰裝嶺外遠，歸棹江邊疾。故鄉何日到，清暑坐華室。荔包雜紅紫，茶品分甲乙。歲時會親賓，左右列圖帙。回頭煙瘴地，揮手風波窟。天將勞以生，乃獨取閒佚。觀公眉宇秀，凜凜有道骨。當為地上仙，不是籠中物。我亦素有心，賤貧嗟汨沒。鴻鵠羽翼成，高飛脫羅罻。鷦鷯未有巢，側目空自失。短章健公決，行且營蓬蓽。,GJTS-XXD,古今圖書集成·學行典,243
恬退,盧摯留侯晚節從赤松，武侯早歲稱臥龍。仇秦復漢身始終，淵明初非避俗翁。兩侯大節將無同，陽秋甲子怯王正。特筆宛有長沙雄，易地灞上祁山功。王弘何恨奉吾足，督郵能芥平生胸。歸來種豆南山中，斜川只許桃源通。門前垂柳春濛濛，落絮不與江波東。環堵蕭然吾未窮，北窗儘有羲皇風。畫圖不盡千古意，詩成一笑浮雲空。,GJTS-XXD,古今圖書集成·學行典,146
恬退,于石十載驅馳翰墨場，翩翩霞佩高頡頏。賦窺賈馬搜班揚，詩崇晉漢卑齊梁。斯文未喪道未亡，欲尋墜緒何茫茫。蕭騷短褐凄風霜，匣中蛟龍吼干將。男兒有志行四方，安用把筆工文章。掀髯長嘯眺大荒，殘煙落日塵沙黃。紛紛蟻穴爭侯王，邯鄲一夢炊黃粱。斷鶴續鳧誰短長，世閒萬事俱亡羊。何如長歌歸故鄉，古松流水繞石床。濁酒一壺琴一張，臥聽孺子歌滄浪。《漢書‧張良傳》：良字子房，其先韓人。漢六年，封功臣。良曰：始臣起下邳，與上會留，此天以臣授陛下。陛下用臣計，幸而時中，願封留足矣。又曰：家世相韓，及韓滅，不愛萬金之資，為韓報仇彊秦，天下震動。今以三寸舌為帝者師，封萬戶，侯此布衣之極，於良足矣。願棄人間事，欲從赤松子游耳。《史記‧陸賈傳》：賈，楚人也。孝惠時，呂太后用事，欲王諸呂，畏大臣及有口者，賈自度不能爭之，迺病免。以好畤田地善，可以家焉。有五男，迺出所使越得橐中裝賣千金，分其子，子二百金，令為生產。,GJTS-XXD,古今圖書集成·學行典,392
恬退,諺言人之相去，如九牛毛，寧有此理乎。譚對曰：昔許由、巢父讓天子之貴，市道小人爭半錢之利，此之相去，何啻九牛毛也。聞者稱善。《阮裕傳》：咸和初，裕除尚書郎。去職還家，居會稽剡縣。司徒王導引為從事中郎，固辭不就。朝廷將欲徵之，裕知不得已，乃求為王舒撫軍長史。舒薨，除吏部郎，不就。即家拜臨海太守，少時去職。司空鑒請為長史，詔徵祕書監，皆以疾辭。復除東陽太守。尋徵侍中，不就。還剡山，有肥遯之志。有以問王羲之，羲之曰：此公近不驚寵辱，雖古之沉冥，何以過此。《張翰傳》：翰，吳郡人。齊王冏辟為大司馬東曹掾。冏時執權，翰謂同郡顧榮曰：天下紛紛，禍難未已。夫有四海之名者，求退良難。吾本山林間人，無望於時。子善以明防前，以智慮後。榮執其手，愴然曰：吾亦與子採南山蕨，飲三江水耳。翰因見秋風起，乃思吳中菰菜、蓴羹、鱸魚膾，曰：人生貴得適志，何能羈宦數千里以要名爵乎。遂命駕而歸。著首丘賦。《鑒傳》：鑒子愔為長史。遷黃門侍郎。時吳郡守闋，欲以愔為太守。愔自以資望少，不宜超蒞大郡，朝議嘉之。轉為臨海太守。,GJTS-XXD,古今圖書集成·學行典,444
恬退,《澗泉日記》：范文正公在杭州，子弟請營第，洛陽樹園圃以為逸老之地，公曰：吾之所患在位高，而難退，不患退而無居也。《聞見後錄》：傅獻簡公云：司馬文正公力辭樞近，嘗勉以主上，眷意異等得位，庶可行道道不行，去之可也。公正色曰：古今為此名位所誘，虧喪名節者不少矣。卒辭不就，文潞公曰：司馬君實操行直，當求之古人中也。《名臣言行錄》：歐陽修在蔡屢乞致仕門下，生蔡丞禧因間言曰：公德望為朝廷倚重，且未及引年，豈容遽去。公曰：修平生名節為後生描畫盡，惟蚤退以全晚節，豈可更俟驅逐乎。,GJTS-XXD,古今圖書集成·學行典,234
恬退,《澠水燕談錄》：胡文恭公，宿平生守道，不以進退為意，在館二十餘年，每與後進曰：富貴貧賤莫不有命，士人當修身俟時，無為造物所嗤。世以為名言。《元史‧金履祥傳》：德祐初，履祥以迪功郎、史館編校起之，辭弗就。宋將改物，所在盜起，履祥屏居金華山中，兵燹稍息，則上下巖谷，追逐雲月，寄情嘯詠，視世故泊如也。《董俊傳》：俊子文用為衛輝路總管，受代歸田里，茅茨數椽，僅避風雨，讀書賦詩，怡然燕居。裕宗在東宮，數為臺臣言：董文用勳舊忠良，何以不見用。臺臣奏起文用為山北遼東道提刑按察使，不赴。《明外史‧陳修傳》：吳琳，洪武六年，以吏部尚書乞歸。帝嘗遣使察之。使者潛至旁舍，一農人坐小杌，起拔稻苗布田，貌甚端謹。使者前曰：此有吳尚書者，在否。農人斂手，對曰：琳是也。使者以狀聞。帝為嘉歎。,GJTS-XXD,古今圖書集成·學行典,335
恬退,《吳中往哲記》：尚書楊公仲舉從軍，武昌楊貞文公適以流落相遇，遂締為布衣，交廬陵，既貴，首被登薦景皇帝在邸時，為官僚以醇謹見重景泰，初用舊臣，為禮部侍郎，方是時，從潛之臣無踰公者，僉云樞筦可待，而公獨奉身以還，吳宦橐清貧，至居無安息之處，寓棲故人家耳，北敵也，先既革心向化詣闕表賀景皇帝製衣一襲，面命服之，以觀其修，短焉，公手疏乞時，朝太上皇帝受尚書以歸，及家居猶寒素如故，不以身被，上知少見於顏色，歲時或詣郡縣展禮布袍角帶，獨立階下，未嘗先通於閽人，及薨，子津方八歲，朝京師，景皇帝親引入內，賜果餌，遂授吳縣主簿，天順初，罷及朝廷，追理一時，柄臣公獨以靜退得免，削奪或傳，猶以前奏故也，公忠厚有雅量，時稱長者，必曰楊尚書。《明外史‧陳琛傳》：琛調南京，考功司主事，以徽號恩獲封贈其親，琛喜曰：此足以慰父母矣，遂乞終養歸。有薦其恬退者，詔徵之，琛辭。,GJTS-XXD,古今圖書集成·學行典,374
恬退,須求趨競，不顧羞慚，比較才能，斟量功伐，厲色揚聲，東怨西怒；或有劫持宰相瑕疵，而獲酬謝，或有諠聒時人視聽，求見發遣；以此得官，謂為材力，何異盜食致飽，竊衣取溫哉。世見躁競得官者，便謂弗索何獲；不知時運之來，不索亦至也。見靜退未遇者，便謂弗為何成；不知風雲不與，徒求無益也。凡不求而自得，求而不得者，焉可勝筭乎。齊之季世，多以財貨託附外家，諠動女謁。拜守宰者，印組光華，車騎輝赫，榮兼九族，取貴一時。而為執政所患，隨而伺察，既以得利，必以利治，微染風塵，便乖肅正，坑殊深，瘡痍未復，縱得免死，莫不破家，然後噬臍，亦復何及。吾自南及北，未嘗一言與時人論身分也，不能通達，亦無尤焉。《庚溪詩話》：紹興初，余之官建康艤舟溧陽，郵亭見壁間題云：十年棄微官，歸來事卻早，扁舟訪安期，要覓如瓜棗，不知膏粱珍惡，食時自好田園，苦無多生，理但艸艸濁酒時一樽，孤斟從醉，倒然不著名氏，不知何人所作，觀其言，淡而旨遠，要非汨沒名利，而不知返者也。《雲仙雜記》：樂天語人曰：吾已脫去，名利枷鎖開，清高門戶，但蓮龕子母丹，不知何時可成。,GJTS-XXD,古今圖書集成·學行典,455
清介,儒有委之以貨財，淹之以樂好，見利不虧其義，劫之以眾，沮之以兵，見死不更其守，鷙蟲攫搏，不程勇者，引重鼎，不程其力，往者不悔，來者不豫，過言不再，流言不極，不斷其威，不習其謀，其特立有如此者。藍田呂氏曰：儒者之行，既得其所。以自貴者，猶可保而往也。見利不虧，其義見死，不更其守。所謂富貴不能淫，貧賤不能移，威武不能屈。此大人所以立於世也。鷙蟲攫搏不程其勇者。自反而縮千萬人，吾往矣。其勇也，非慮勝而後。動者也，引重鼎不程其力者。仁之為器重舉者，莫能勝也，其自任也，不知其力之，不足者也。,GJTS-XXD,古今圖書集成·學行典,242
清介,及其行也，多釋廉甘利，之於人徒，知彼之可以利我也，而不知我之得彼，亦將為利人也；知脂蠟之可明燈也，而不知其甚；多則冥之知利之，可娛己也。不知其稱，而必有也。前人以病；後人以競，庶民之愚，而衰闇之至也。予故嘆曰：何不察也。願鑒於道，勿鑒於水。象以齒焚身；蚌以珠剖體；匹夫無辜懷璧其罪。問哉。無德而富貴者，固可豫弔也。且夫利物，莫不天之財也，天之制此財也，猶國君之有府庫也。賦賞奪與，各有眾寡，民豈得，強取多哉，故人有無德而富貴是凶。民之竊官位，盜府庫者也，終必覺，覺必誅矣，盜人必誅，況乃盜天乎。得無受禍焉，鄧通死無簪勝跪伐其身。是故天子不能違天富無功諸侯；不能違帝厚私勸。,GJTS-XXD,古今圖書集成·學行典,286
清介,文章流別，孫叔敖碑曰：叔敖臨卒，將無棺，槨令其子曰：優孟曾許千金貸，吾孟故，楚之樂長，與相君相善雖言，千金實不貸也。卒後數年，莊王置酒以為樂，優孟乃言孫君相楚之功，即慨高歌涕泣。數行下若投首王，王心感動覺悟問孟，孟具列對，即求其子而加封焉。貪吏而可為，而不可為；廉吏而可為，而不可為。貪吏而不可為者；當時有污名而可為者；子孫以家成，廉吏而可為者；當時有清名而不可為者；子孫困窮被褐。而負薪貪吏常苦富，廉吏常苦貧，獨不見楚相孫叔敖廉潔不受錢。《抱朴子‧廣譬篇》：焦螟之卑棲，不肯為銜鼠之唳，天元蟬之潔飢，不願為蜣蜋之穢飽，是以禦寇不納鄭陽之惠，曹參不美晉楚之寶。《鴻苞‧世人恆言》：清士士而曰：清譚何容易哉。,GJTS-XXD,古今圖書集成·學行典,303
勤敏,元黃溍吳郡施允文好修之士也。築室於城東，為齋居之所。扁曰：敏學四方士，大夫來吳允文必踵門，請見來者。亦莫不樂與之遊，會予將北上艤舟，姑蘇驛允文來求予，記其所謂敏學齋者。予告之曰：六經之言，學肇見於武丁之命，說而論為學之道。曰：遜敏而已遜者，欲其謙退，而如有所不能敏者。欲其進修，而如有所不及，退則虛而受人。進則勤以勵己二者。固不容偏廢也，孔子大聖人而不自聖。故曰：我非生而知之者。可謂遜矣。然而又曰：好古敏以求之者。則其求之也。曷嘗不貴於敏乎。它日與顏曾二子，言仁與孝，而二子皆自謂不敏，其遜抑可見矣。回之仁參之孝，三千之徒未能或之先焉。豈真不敏者乎。苟徒為自卑而不思所以，自強是謂知退，而不知進。蓋遜雖美德然必敏則有功，由是言之則為學之道。所重尤在於敏也。允文取以名其齋，誠知所務矣。而允文不自以為足，汲汲焉欲求。予言申其義以記之。予聞孔子教人以訥於言，而敏於行。又以敏於事，慎於言為好學。允文平居，奉親孝交友信敏於行，與事者也。因其所已能勉其所未至進。進不已必有深造自得者，焉奚以予多言為哉。,GJTS-XXD,古今圖書集成·學行典,448
前知,由昭昭察冥冥。讖書祕文，遠見未然，空虛闇昧，豫睹未有，達聞暫見，卓譎怪神，若非庸口所能言。放象事類以見禍，推原往驗以處來事，者亦非能，獨聖也。周公治魯，太公知其後世當有削弱之患；太公治齊，周公睹其後世當有劫弒之禍。見法術之極，睹禍亂之前矣。紂作象箸而箕子譏，魯以偶人葬而孔子嘆，緣象箸見龍干之患，偶人睹殉葬之禍也。太公、周公俱見未然，箕子、孔子並睹未有，所由見方來者，聖賢同也。魯侯老，太子弱，次室之女倚柱而嘯，由老弱之徵，見敗亂之兆也。婦人之知，尚能推類以見方來，況聖人君子，才高智明者乎。,GJTS-XXD,古今圖書集成·學行典,246
前知,據正術數，術數不中，集以人事。人事於術數而用之者，與神無異。詹何之徒，方今占射事者之類也。如以詹何之徒，性能知之，不用術數，是則巢居者先知風，穴處者先知雨。智明早成，項託、尹方其是也。難曰：黃帝生而神靈，弱而能言。帝嚳生而自言其名。未有聞見於外，生輒能言，稱其名，非神靈之效，生知之驗乎。曰：黃帝生而言，然而母懷之二十月生，計其月數，亦已二歲在母身中矣。帝嚳能自言其名，然不能言他人之名，雖有一能，未能遍通。所謂神而生知者，豈謂生而能言其名乎。乃謂不受而能知之，未得能見之也。黃帝、帝嚳雖有神靈之驗，亦皆早成之才也。人才早成，亦有晚就，雖未就師，家問室學。人見其幼成早就,GJTS-XXD,古今圖書集成·學行典,285
前知,稱之過度。云項託七歲，是必十歲，云教孔子，是必孔子問之。云黃帝、帝嚳生而能言，是亦數月。云尹方年二十一，是亦且三十。云無所師友，有不學書，是亦遊學家習。世俗褒稱過實，毀敗踰惡。世俗傳顏淵年十八歲升太山，望見吳閶門外有繫白馬。定考實，顏淵年三十不升泰山，不望吳閶門。項託之稱，尹方之譽，顏淵之類也。人才有高下，知物由學。學之乃知，不問不識。子貢曰：夫子焉不學，而亦何常師之有。孔子曰：吾十有五而志於學。五帝、三王，皆有所師。曰：是欲為人法也。曰：精思亦可為人法。何必以學者。事難空知，賢聖之才能立也。所謂神者，不學而知。所謂聖者，須學以聖。以聖人學，知其非聖。天地之間，含血之類,GJTS-XXD,古今圖書集成·學行典,288
前知,事禎祥妖孽卜筮吉凶，四體得失皆無定。興亡亦然，惟善不善卻有定理。如禎祥本是興之兆，前知者但知善者，必能當此。禎祥而興不善者，必不能當此。禎祥而亡餘倣，此故亂世之禎祥。豪傑所喜治世之妖孽。賢聖所憂，至誠如神，惟誠故明無意於孰。興孰亡，惟知孰善，孰不善耳動乎。四體一端，尤難解註，中執玉高，卑其容俯，仰尚易見。更有難知者，如夏臺囚，而商熾羑里，縶而周昌勾。吳以文身開國朝鮮，以被髮建邦。魯邦以趨蹌，蒙羞漢，成以容儀。促祚丹朱，以啟明殄世。商紂以慧辯，殞身非聰明睿智者，其孰能察於斯。,GJTS-XXD,古今圖書集成·學行典,239
韜晦,物之寓世未嘗不韜形滅影，隱質遐外，以全性棲命者也。夫含奇佩美衒異露才者，未有不以此傷性毀命者也。是故翠以羽自殘，龜以智自害，丹以含色磨肌，石以抱玉碎，質此四者，生於異俗與人非不隔也。託性於山林，寄情於物外，非有求於人也。然而自貽伊患者未能隱其形也。若使翠斂翮於明丘之林，則解羽之患，永脫龜曳尾，於暘谷之泥，則鑽灼之患。不至丹伏光於春山之底，則磨肌之患永，絕石亢體於元圃之嵒。則剖琢之憂不及故窮，巖曲岫之椊。榤生於積石，穎貫青天根鑿黃泉。分條布葉輪菌磥硊騏驎戲其下，鵷鸞游其顛浮雲，棲其側。清風激其閒終歲無毫釐之憂，免刀斧之害者，非與人有德也。能韜隱其質，故致全性也。路側之榆樵人，採其條匠者，伐其柯餘有尺蘗，而為行人所折者，非與人有仇也。然而致寇者，形不隱也。周雞斷尾獲免犧牲，山狙見巧終必招害。由此言之則，出處之理，亦可知矣。是以古之有德者，韜跡隱智以密其外，澄心封情以定其內。內定則神腑，不亂外密，則形骸不擾，以此處身不亦全乎。唐李白沐芳莫彈冠，浴蘭莫振衣，處世忌太潔。至人貫藏輝，滄浪有釣叟，吾與爾同歸。,GJTS-XXD,古今圖書集成·學行典,455
韜晦,子貢問於孔子曰：賜倦於學，困於道矣，願息而事君，可乎。孔子曰：詩云：溫恭朝夕，執事有恪。事君之難也，事君焉可息哉。曰：然則賜願息而事親。孔子曰：詩云：孝子不匱，永錫爾類。事親之難也，事親焉可息哉。然則賜願息於妻子。孔子曰：詩云：刑于寡妻，至于兄弟，以御于家邦。妻子難，妻子焉可息哉。然則賜願息於朋友。孔子曰：詩云：朋友攸攝，攝以威儀。朋友難，朋友焉可息哉。然則賜願息於耕。孔子曰：詩云：晝爾于茅，宵爾索綯，亟其乘屋，其始播百穀。耕難，耕焉可息哉。然則賜無息者乎。孔子曰：望其壙，睪如也，填如也，鬲如也，此則知所息矣。子貢曰：大哉死乎。君子息焉，小人休焉。,GJTS-XXD,古今圖書集成·學行典,277
韜晦,或曰：子之於天下則誰與。曰：與夫進者乎。或曰：貪夫位也，慕夫祿也，何其與。曰：此貪也，非進也。夫進也者，進於道，慕於德，殷之以仁義，進而進，退而退，日孳孳而不倦者也。,GJTS-XXD,古今圖書集成·學行典,83
韜晦,《吳志‧步騭傳》：騭世亂，避難江東，單身窮困，與廣陵衛旌同年相善，俱以種瓜自給，晝勤四體，夜誦經傳。《晉書‧陶侃傳》：侃以功封柴桑侯，食邑四千戶。侃在州無事，輒朝運百甓於齋外，暮運於齋內。人問其故，答曰：吾方致力中原，過爾優逸，恐不堪事。其勵志勤力，皆此類也。《梁書‧何敬容傳》：敬容久處臺閣，詳悉舊事，且聰明識治，勤於簿領，詰朝理事，日旰不休。自晉、宋以來，宰相皆文義自逸，敬容獨勤庶務，為世所嗤鄙。時蕭琛子巡者，頗有輕薄才，因制卦名離合等詩以嘲之，敬容處之如初，亦不屑也。《王氏談錄》：叔彝云：富公才業，賢望如此，然其心好學善為文章，又樂與人論議經，旨及古今。興亡治亂，雖逐日。亦各有工課，夜坐一書室中，或至二三更方歸寢。此蓋往年,GJTS-XXD,古今圖書集成·學行典,317
韜晦,土中得玉璧七枚，伯懷其一，以六枚白意。意令主簿安置几前，堂下床首有懸甕，意召孔訢問：此何甕也。對曰：夫子甕也。背有丹書，人莫敢發。意曰：夫子，聖人。所以遺甕，欲以懸示後賢。中得素書，文曰：後世修吾書，董仲舒。護吾車拭吾履，發吾笥，會稽鍾離意。璧有七，張伯藏其一。意即召問：璧有七，何藏一耶。伯叩頭出之。《蜀志‧譙周傳》：咸熙二年夏，巴郡文立從洛陽還蜀，過見周。周語次，因書板示立曰：典午忽兮，月酉沒兮。典午者謂司馬也，月酉者謂八月也，至八月而文王果崩。晉室踐祚，累下詔所在發遣周。周遂輿疾詣洛，泰始三年至，以疾不起，就拜騎都尉，周乃自陳無功而封，求還爵土，皆不聽許。五年，予嘗為本郡中正，清定事訖，求休還家，往與周別。周語予曰：昔孔子七十二、劉向、揚雄七十二而沒，今吾年過七十，庶慕孔子遺風，可與劉、揚同軌，恐不出後歲，必便長逝，不復相見矣。疑周以術知之，假此而言也。,GJTS-XXD,古今圖書集成·學行典,384
韜晦,而申屠生亦告去。且曰：吾辱君之惠，今有以報矣。請從此辭，竟不知所在。琳後擢進士登第，累佐大府。大曆中，除州刺史。時彥莊任修武，令誤斷獄有死者，為其家。訟冤詔下，御史劾其事及琳至竟獲免。建中初，徵拜中書侍郎平章事，在位八十七日，以疾罷後，陷賊朱泚中。方削髮為僧。泚知之竟逼受逆，命及收復，亦陳其狀太尉。李晟欲免其死，上不可。時年七十一矣。吏部令史馬遊秦，開元中以年滿當選時，侍郎裴光庭以本銓。舊吏問其所欲，遊秦不對。固問之曰：某官已知矣，不敢復有所聞。光庭曰：當在我安得知之。遊秦不答亦無懼色。光庭怒曰：既知可以言乎。遊秦曰：此可誌之，未可言之。乃命疏其事，自藏於猛棟之間。期注唱後發之，後老君見於驪山，鑾輿親幸其地因改會昌縣，為昭應縣光庭。以舊無昭應之，名謂遊秦。莫得而知也。遂補其縣錄事,GJTS-XXD,古今圖書集成·學行典,344
韜晦,及唱官之日發棟間，所誌之書則如言爾。吳郡陸賓于舉進士，在京師常有一僧，曰：惟瑛者善聲色，兼知術數，賓于與之。往來每言小事，無不驗，至寶曆二年春，賓于欲罷舉歸吳，告惟瑛以行計。瑛留止一宿，明旦謂賓于曰：君來歲成名，不必歸矣。但取京兆，薦送必在高等。賓于曰：某曾三就京兆，未始得。今歲之事，尤覺甚難。瑛曰：不然。君之成名，必以京兆薦送他處不可也。至七月六日，若食水族必殊等及第矣。賓于乃書於進昌里之牖間，日省之數月。後因於靖宮北門，候一郎官。適遇朝客，遂迴憩于從孫。聞禮之舍，既入聞禮。喜迎曰：向有人惠鯉魚，方欲候翁而烹之。賓于素嗜魚，但令具羹，至者輒盡。後日因視牖間，所書字則七月六日也。遽命駕詣，瑛且紿之曰：將遊蒲關。故來訪別瑛。笑曰：水族已食矣。遊蒲關何為賓于深信之。因取薦京兆，果得殊。等明年入省,GJTS-XXD,古今圖書集成·學行典,350
韜晦,箕踞於睥睨。經曰：禍作矣，僅在頃刻能復飲乎。陸大怒欲捕之，為祕演勸免而止，薄暮飲罷上馬，而追牒已俟於門。陸惶懼不知所為，復見箕踞者，行且笑曰：無苦終復，故物既而陸得罪，斥廢累年，嘉祐初乃復館職。《澠水燕談錄》：太子中舍于燾，彭年青州壽光人。博學能文喜言兵，富文忠公丁文。簡公薦堪將領以為武，學教授。慶曆中，元昊數寇邊北敵，乘釁聚兵，求關南地。丞相呂文靖公召彭年計之，彭年云：外國不可校義理，今幸歲德在我為主者，勝宜治西北。行宮若將親征者，以壓其謀。乃以大名府為北都。未幾西裔請盟敵，亦通好呂丞相。稱之彭年謝不復見。慶曆末，仁宗春秋,GJTS-XXD,古今圖書集成·學行典,265
謙讓,前人伏自三省，姿質頑素，材志鄙下，進無匡輔之功，退有拾遺之美，雖有犬馬微勞，非獨臣力。皆繇部曲將校之助，陛下前追念先臣微功，使臣續襲爵土。祖考蒙光照之榮，臣受不貲之分，未有絲髮，以自報效。昔齊侯欲更晏嬰之宅，嬰曰：臣之先容焉，臣不足以繼之。卒違公命，以成私志，臣自顧省，不克負荷，食舊為幸。雖上德在弘，下有因割，臣三葉累寵，皆統極位，義在殞越，豈敢飾辭。,GJTS-XXD,古今圖書集成·學行典,177
謙讓,晉羊祜臣伏聞恩詔，拔臣使同台司。臣自出身以來，適十數年，受任外內，每極顯重之任。常以智力不可頓進，恩寵不可久謬，夙夜戰悚，以榮為憂。臣聞古人之言，德未為人所服而受高爵，則使才臣不進；功未為人所歸而荷厚祿，則使勞臣不勸。今臣身託外戚，事連運會，誡在過寵，不患見遺。而畏降發中之詔，加非次之榮。臣有何功可以堪之，何心可以安之。身辱高位，傾覆尋至，願守先人敝廬，豈可得哉。違命誠忤天威，曲從即復若此。蓋聞古人申於見知，大臣之節，不可則止。臣雖小人，敢緣所蒙，念存斯義。,GJTS-XXD,古今圖書集成·學行典,231
謙讓,陸雲夫至仁至德，垂風垂化，內修訓範，外陶氓俗，百年之教，淳道載凝，而百年既終，遺愛斯軫。莫不肅虔寢廟，著名金石，遺其後昆，聿遵前典，是以禹堂既毀，增飾丹青，堯碑載焚，重睹刊勒，泰伯膺慶二儀，協靈七曜，志輕天下，慈深萬物，脫屣岐周，克讓之風斯舉，端委揚越，衣冠之俗載成。重以仲雍揚波，延陵蹈節，民習敦厚，俗懷忠信。憂深思遠，千載遺風，美哉洋洋，致足觀也。昔滄洲遁跡，箕山辭位，志守幽優，不越樽俎，猶以稱首高節，標名往代，豈若吾君之子，義結民心，獄訟載歸，謳歌屢請，能舍玉輿之貴，永襲皮冠之跡，悠然獨往，信無德而稱焉。吳啟金車，晉遷紫蓋，實號帝鄉，爰是天邑，若乃忠人入國，悽愴生悲，殉義希風，懦夫立志。,GJTS-XXD,古今圖書集成·學行典,299
謙讓,韓伯王坦之嘗著公謙論，袁宏作論以難之。伯覽而美其辭旨，以為是非既辨，誰與正之，遂作辨謙以折中曰：夫尋理辨疑，必先定其名分所存。所存既明，則彼我之趣可得而詳也。夫謙之為義，存乎降己者也。以高從卑，以賢從鄙，故謙名生焉。孤寡不穀，人之所惡，而侯王以自稱，降其貴者也。執御執射，君子所賤，而君子以自目，降其賢者也。與夫山在地中之象，其致豈殊哉。舍此二者，而更求其義，雖南轅求冥，終莫近也。夫有所貴，故有降焉；夫有所美，故有謙焉。譬影響之與形聲，相與而立。道足者，忘貴賤而一賢愚；體公者，乘理當而均彼我。降挹之義，於何而生。則謙之為美，固不可以語至足之道，涉乎大方之家矣。然君子之行己，必尚於至當,GJTS-XXD,古今圖書集成·學行典,294
謙讓,不聞時有擢用，不知何誰最賢故也。所舉必有不當，而罪不加，不知何誰最不肖也。所以不可得知，由當時之人莫肯相推，賢愚之名不別，令其如此，舉者知在上者察不能審，故敢漫舉而進之。或舉所賢，因及所念，一頓而至，人數猥多，各言所舉者賢；加之高狀，相似如一，難得而分矣。參錯相亂，真偽同貫，更復由此而甚。雖舉者不能盡忠之罪，亦由上開聽察之路濫，令其爾也。昔齊王好聽竽聲，必令三百人合吹而後聽之，廩以數人之俸。南郭先生不知吹竽者也，以三百人合吹可以容其不知，因請為王吹竽，虛食數人之俸。嗣王覺而改之，難彰先王之過。乃下令曰：吾之好聞竽聲有甚於先王，欲一一列而聽之。先生於此逃矣。推賢之風不立,GJTS-XXD,古今圖書集成·學行典,287
謙讓,至於已斯亡。不讓之人憂亡不暇，而望其益國朝，不亦難乎。竊以為改此俗甚易耳。何以知之。夫一時在官之人，雖雜有凡猥之才，其中賢明者亦多矣，豈可謂皆不知讓賢為貴邪。直以其時皆不讓，習以成俗，故遂不為耳。人臣初除，皆通表上聞，名之謝章，所由來尚矣。原謝章之本意，欲進賢能以謝國恩也。昔舜以禹為司空，禹拜稽首，讓於稷契及咎繇。使益為虞官，讓於朱虎、熊、羆。使伯夷典三禮，讓於夔龍。唐虞之時，眾官初除，莫不皆讓也。謝章之義，蓋取於此。書紀之者，欲以永世作則。季世所用，不賢不能讓賢，虛謝見用之恩而已。相承不變，習俗之失也。夫敘用之官得通章表者，其讓賢推能乃通，其不能有所讓徒費簡紙者，皆絕不通。人臣初除,GJTS-XXD,古今圖書集成·學行典,295
謙讓,前人武皇帝運屬繼元，事深微禹，摧蚩尤之陣，破尋邑之師，義開金石，理勗庸駘，遂日奉羈勒，有事風塵，徒備鳥背之毛，曾無馬箠之力。小人見收，連采台階，堪均鼎足。昨者謫見垂象，災起潛伏，此之為累，非直微躬。,GJTS-XXD,古今圖書集成·學行典,99
謙讓,梁丘遲竊聞敬孫以規獻為職，彝品常貴，飛翠鳴玉，升降禁明。臣以痁疾，豈伊或忝，匪稱其服。終朝三褫，近取諸身，皓日非喻，臣之庸薄，久塵物論，假以克壯，報效無階，而嬰離沈痼，日月滋甚。聖朝留簪履之舊愍，降帷蓋之餘矜，榮不徒行，事存寵渥。,GJTS-XXD,古今圖書集成·學行典,115
謙讓,陳周弘正梁昭明太子薨，其嗣華容公不得立，乃以晉安王為皇太子，弘正乃奏記曰：竊聞撝謙之象，起於羲、軒爻畫，揖讓之源，生於堯、舜禪受，其來尚矣，可得而詳焉。,GJTS-XXD,古今圖書集成·學行典,76
謙讓,意者願聞殿下抗伯夷上仁之義，執子臧大賢之節，逃玉輿而弗乘，棄萬乘如脫屣，庶改澆競之俗，以大吳國之風。古有其人，今聞其語，能行之者，非殿下而誰。能使無為之化，復興於邃古，讓王之道，不墜於來葉，豈不盛歟。豈不盛歟。弘正陋學書生，義慚稽古，家自汝、潁，世傳忠烈，先人決曹掾燕抗辭九諫，高節萬乘，正色三府，雖盛德之業將絕，而狂直之風未墜。是以敢布腹心，肆其愚瞽。如使芻言野說，少陳於聽覽，縱復委身烹鼎之下，絕命肺石之上，雖死之日，猶生之年。,GJTS-XXD,古今圖書集成·學行典,216
謙讓,鑒天道之惡盈，將守之以持滿，窮易象之明義，排溢美於虛誕。鑒其體而如卑，明其訓而非緩。惟德之柄，惟行之管，是以賢人君子，雖百代而同光。聖帝明王，歷萬古而相纂。然則謙之為義，與讓同標。苟不由于斯理，必災禍而自招，是以道映三皇，明揚側陋，智周萬物，詢於芻蕘。且聖賢而自貶，何凡庶而可驕，豈不思。行高則憂毀於眾，木秀則懼摧於飆矧。夫陽光正中，映土圭而將轉陰，靈纔滿隨蓂莢，以旋消，是故君子睹之以為立身之本名。彌彰而彌懼，功彌高而彌損不耀彼，而自上不明我，而自混徒觀，其退藏好閉。養智于恬幽，而坦坦卑以謙謙一辭，而行將恥於躁，三揖而進，何有於嫌，況乎。海以卑廣居深，山以鎮靜可久，楚莊懼功茂而終。吉晉文恥戰，克以無咎嗟。凡今誇彼而競進，何不睹斯而自守徒，欲毀信廢忠，謀訐自醜，想進德之明義，豈見充於虛，受曷如君子稱物平，施不生頗僻多者，用謙為裒少者，用謙為益不求翰音以待問，必復厚德以珍席，儻不伐之可嘉，庶無媒以託跡。,GJTS-XXD,古今圖書集成·學行典,404
謙讓,夫天氣下，降以濟萬物天之謙也。化育之功，光明著見。則謙之亨也。地勢卑順處物之下，地之謙也。其氣上行，以交於天，則謙之亨也。莫大乎天地，而天地猶不敢以自滿。況於人與鬼神乎。節齋蔡氏曰：下濟而光明艮也，艮有光明之象，故艮之彖曰其道光明。天道虧盈而益謙，地道變盈而流謙，鬼神害盈而福謙人道惡盈而好謙，謙尊而光，卑而不可踰，君子之終也。以天行而言盈者，則虧謙者。則益日月陰陽是也。以地勢而言盈滿者，傾變而反陷卑下者，流注而益增也。鬼神謂造化之跡，盈滿者禍害之。謙損者，福佑之。凡過而損不足而益者，皆是也。人能謙則其居尊者,GJTS-XXD,古今圖書集成·學行典,256
謙讓,有終吉。三以陽剛之德而居下體，為眾陰所宗履得。其位為下之上，是上為君所任。下為眾所從有功勞，而持謙德者也。故曰：勞謙古之人有當之者周公是也。既能勞謙，又須君子行之有終，則吉使知謙之善，勉而為之。若矜負之心不忘，則不能常久。欲其有終不可得也。卦唯一陽居下之上，剛而得正。上下所歸有功勞，而能謙尤人所難，故有終而吉占者。如是則如其應矣。雲峰胡氏曰：乾之三以君子稱，坤之三以有終。言謙之三兼乾坤之占辭蓋，所謂勞者即乾之終日乾。乾而謙則又坤之含章也。象曰：勞謙君子，萬民服也。臨川吳氏曰：萬民以卦之五陰言。六四，無不利撝謙。四居上體切近君位，六五之君。又以謙柔自處九三，又有大功德為上所任眾所宗，而己居其上。當恭畏以奉謙德之君，卑巽以讓勞謙之臣。動作施為無所不利於撝謙也。撝施布之象如人手之撝也。動息進退，必施其謙蓋居多懼之地，又在賢臣之上故也。象曰：無不利撝謙，不違則也。凡人之謙有所宜施，不可過其宜也。如六五或用侵伐是也。唯四以處近君之地。據勞臣之上。故凡所動作，靡不利於施謙。如是然後中於法則，故曰,GJTS-XXD,古今圖書集成·學行典,448
謙讓,不違則也，謂得其宜也。六五，不富以其鄰，利用侵伐，無不利。富者眾之所歸，唯財為能聚人。五以君位之尊而執謙順，以接於下，眾所歸也。故不富而能有其鄰也。鄰近也不富而得人之親也。為人君而持謙，順天下所歸心也。然君道不可專，尚謙柔必須威武相濟，然後能懷服天下。故利用行侵伐也。威德並著，然後盡君道之宜，而無所不利也。蓋五之謙柔當防於過。故發此義。以柔居尊在上，而能謙者也。故為不富而能以其鄰之象蓋，從之者眾矣。猶有未服者，則利以征之而於他事，亦無不利人。有其德則如其占也。象曰：利用侵伐，征不服也。文德所不能服而不用威武，何以治平天下。非人君之中道謙之過也。漢上朱氏曰：征者上伐下也，以正而行。司馬法曰：負固不服，則侵之聖人。慮後世觀此爻，有干戈妄動者，故發之曰：征不服也。上六，鳴謙，利用行師，征邑國。六以柔處，柔順之極，又處謙之極極。乎謙者也，以極謙而反居高未得遂，其謙之志故至發於聲音。又柔處謙之極，亦必見於聲色。故曰：鳴謙雖居無位之地，非任天下之事。然人之行，己必須剛柔相濟,GJTS-XXD,古今圖書集成·學行典,437
謙讓,勞謙，君子有終，吉，子曰：勞而不伐，有功而不德，厚之至也。語以其功下人者也。德言盛，禮言恭，謙也者，致，恭以存其位者也。誠齋楊氏曰：人之謙與，傲係其德之厚與薄。德厚者，無盈色。德薄者，無卑辭。如鐘磬焉。愈厚者，聲愈緩，薄者反是。故有勞有功，而不伐其德。唯至厚者，能之其德愈盛，則其禮愈恭矣。,GJTS-XXD,古今圖書集成·學行典,145
謙讓,觴酒豆肉，讓而受惡，民猶犯齒，衽席之上，讓而坐下，民猶犯貴，朝廷之位，讓而就賤，民猶犯君。嚴陵方氏曰：貴人而賤己則不驕，先人而後己。故民作讓書曰：汝惟不矜天下，莫與汝爭能，汝惟不伐天下，莫與汝爭功。揚子曰：自後者，人先之；自下者，人高之。皆謂是矣。,GJTS-XXD,古今圖書集成·學行典,124
謙讓,天之道，滿而不溢，盛而不衰，明主法象天道，故貴而不驕，富而不奢，行理而不惰，故能長守富貴，久有天下而不失也；故曰：持滿者與天。,GJTS-XXD,古今圖書集成·學行典,63
謙讓,爭之則失，讓之則至；遵道則積，夸誕則虛。故君子務修其內，而讓之于外；務積德於身，而處之以遵道。如是，則貴名起之如日月，天下應之如雷霆。故曰：君子隱而顯，微而名，辭讓而勝。詩曰：鶴鳴于九皋，聲聞于天。此之謂也。鄙夫反是：比周而譽俞少，鄙爭而名俞辱，煩勞以求安利，其身俞危。詩曰：民之無良，相怨一方，受爵不讓，至於已斯亡。此之謂也。,GJTS-XXD,古今圖書集成·學行典,164
恭謹,但恭是敬之見于外者，敬是恭之存于中者，敬與恭不是二物，如形影然未有內，無敬而外能恭者亦未有外，能恭而內無敬者此與忠信忠恕相關一般。坐如尸，立如齋，便是敬之。容正其衣冠，尊其瞻視，儼然人。望而畏之便是恭之，容敬工夫細密，恭氣象闊大。且如恭敬古人皆如此，著力如堯之欽明，舜之溫恭，湯之聖敬。日躋文王緝熙，敬止都是如此做工夫。誠與敬字不相關，恭與敬字卻相關。恭謹部紀事《史記‧晏子傳》：晏子為齊相，出，其御之妻從門間而闚其夫。其夫為相御，意氣揚揚甚自得也。既而歸，其妻請去。妻曰：晏子，身相齊國，名顯諸侯。今者妾觀其出，志念深矣，常有以自下者。今子，為人僕御，子之意自以為足，妾是以求去。其後夫自抑損。晏子怪而問之，御以實對。,GJTS-XXD,古今圖書集成·學行典,310
恭謹,事繼親之黨，恭謹過常。伯叔二母，歸宗兩姑，晨夕贍奉，盡其誠敬。內或傳語通訊，輒正其衣冠。婢僕之前，不妄言笑，由是尊卑小大，敬之若神。《南齊書‧陸慧曉傳》：慧曉，為晉熙王冠軍長史、江夏內史，行郢州事。未嘗卿士大夫，或問其故，慧曉曰：貴人不可卿，而賤者可卿。人生何容立輕重于懷抱。終身常呼人位。《魏書‧韓麒麟傳》：麒麟歷冠軍將軍、齊州刺史。性恭慎，恆置律令于座旁。臨終之日，唯有俸絹數十匹，其清貧如此。《北齊書‧趙彥深傳》：彥深有七子，仲將知名。仲將沈敏有父風，溫良恭儉，雖對妻子，亦未嘗怠慢，終日儼然。學涉群書，善草隸。,GJTS-XXD,古今圖書集成·學行典,259
恭謹,近則丙吉、張子孺行之漢廷。故能振英聲于百世，播不滅之遺風，不亦哉。然而時俗或異，風化不敦，而尚相誹謗，謂之臧否。記短則兼折其長，貶惡則兼伐其善。悠悠者皆是，其可稱乎。凡此之類，豈徒乖為君子之道哉，將有危身累家之禍焉。行之者不知憂其然，故害興而莫之及也。斯既然矣，又有異焉。人皆見之而不能自遷。務進者趨前而不顧後，榮貴者矜己而不待人，智不接愚，富不賑貧，貞士孤而不恤，賢者而不存。故田蚡以尊顯致安國之金，淳于以貴勢引方進之言。夫以韓、翟之操，為漢之名宰，然猶不能振一貧賢，薦一孤士，又況其下者乎。此禽息、史魚所以專名于前，而莫繼于後者也。故時敦俗美，則小人守正，利不能誘也；時否俗薄，雖君子為邪，義不能止也。先進者既往而不反，後來者復習俗而追之，是以虛華盛而忠信微，刻薄稠而純篤稀。斯蓋谷風有棄予之嘆，伐木有鳥嗚之悲矣。,GJTS-XXD,古今圖書集成·學行典,359
恭謹,北周庾信叔敖朝出，容悴還家。母氏顧訪，知埋怪蛇。爾有陰德，陽報將加。終為楚相，卒有榮華。盛德部雜錄《見聞紀訓》：言者，心之聲而行之表也。存心仁厚，則一言一行動依於厚焉；存心刻薄，則一言一行動依於薄焉。君子以厚德載物，彼殘忍刻薄之人，豈享福祿之器哉。長者言：吾本薄福人，宜行厚德事；吾本薄德人，宜行惜福事。聞人善，則疑之；聞人惡，則信之。此滿腔殺機也。,GJTS-XXD,古今圖書集成·學行典,175
恭謹,忠信，所以進德也。忠信主于心者，無一念之不誠也。朱子曰：忠信，只是實其心之發。然從知上來，吾心知得是非端的是如此，此心便實，實便忠信。吾心以為實然，從此做去，即是進德處。忠信只是實，若無實，如何會進。如播種相似，須是實有種子在泥中，方會日日見發生。若把個空殼下在裏面，如何會發生。即是空道理，須是實見得。若徒將耳聽過，將口說過，濟甚事。忠信所以為實者，且如孝，須實是孝，方始那孝之德一日進一日；如弟，須實是弟，方始那弟之德一日進一日。若不實，卻自無根了，如何會進。今日覺見恁地去，明日便漸能熟。明日方見一二分，後日便見有三四分，意思自然覺得不同。,GJTS-XXD,古今圖書集成·學行典,273
恭謹,說到底，見得恁地了，若說一半不肯盡說，便是不忠。有這事說這事，無這事便說無，便是信。只是一箇理。自其發于心謂之忠，驗于事謂之信。問：發己自盡為忠，循物無違為信。所謂發己，莫是奮發自揚之意否。循物無違，未曉其義。曰：發己自盡，但謂凡出于己者，必自竭盡，而不使其有苟簡，不盡之意耳，非奮發之謂也。循物無違，謂言語之發，循其物之真實而無所背戾。如大則言大，小則言小，言循于物而無所違耳。問：明道云發己自盡為忠，循物無違為信，表裏之謂也。又曰盡己之謂忠，以實之謂信，忠信內外也。蓋因其理之有定，當其可而無違，是之謂忠信。忠信本無二致，自其發于內而言之，之謂忠；自其因物應之，之謂信。故曰表裏之謂也。,GJTS-XXD,古今圖書集成·學行典,295
恭謹,明道以此釋曾子之言曰：為人謀而不忠，與朋友交而不信，為人謀，則謀在我是亦發于中之意；與朋友交，則朋友在外，是亦遇事而應之之意。明道論忠信、內外大概如此否。南軒張氏曰：盡于己為忠，形于物為信。忠信可以內外言，亦可以體用言也。要之形于外者，即其盡于己者也。玩程子之辭，意義蓋包涵矣。北溪陳氏曰：忠信二字，從古未有人解得分曉。諸家說忠，都只以事君不欺而言。夫忠，固能不欺，而以不欺名忠，則不可。如此則忠之一字只事君，方始得說。信，又只以不疑而言信，固能不疑，而以不疑解信，則不可，如此則所謂不疑者，不疑何事。說字骨不出，直至程子曰：盡己之謂忠，以實之謂信。方說得確定。盡己是盡自家心裏面，以所存主者而言，須是無一毫不盡，方是忠。如十分底話只說得七八分，猶留兩三分，便是不盡，不得謂之忠。,GJTS-XXD,古今圖書集成·學行典,340
恭謹,賓是外人，出入無常，主人是吾家之主，常存在這屋裏，以忠信為吾心之主，是心中常要忠信，蓋無時而不在是也。心中所主者忠信，則其中許多道理便都實在；這裏若無忠信，則一切道理都虛了，主字下得實有力。忠、信等字骨，看得透，則無往而不通。如事君之忠，亦只是盡己之心以事君。為人謀之忠，亦只是盡己之心以為人謀耳。忠信是就人用工夫上立字，大抵性中只有仁、義、禮、智四位，萬善皆從此而生，四位實為萬善之總括。如忠信，如孝悌，此類皆在萬善之中。孝悌便只是仁之實，但到那事親事兄處，方始目之曰孝悌、忠、信便只是五常，實理之發。但到那接物發言處，方始名之曰忠信。,GJTS-XXD,古今圖書集成·學行典,269
恭謹,何須只在江湖上，患難切身然後行。忠信部雜錄《管子戒篇》：忠信者，交之慶也。《君臣篇》：人嗇夫成教，吏嗇夫成律之後，則雖有敦忠信者。不得善也。《莊子‧天地篇》：至德之世，實而不知以為忠，當而不知以為信。《老子‧論德篇》：禮者，忠信之薄而亂之首。《荀子‧性惡篇》：得良友而友之，則所見者忠信敬讓之行也。《堯問篇》：堯問于舜曰：我欲致天下，為之奈何。對曰：執一無失，行微無怠，忠信無倦，而天下自來。《呂氏春秋‧義賞篇》：其所以加者義，則忠信親愛之道彰。《新書‧道德說》：忠者德之厚也，信者德之固也。德生物，又養長之而弗離也，德以安利。德之遇物也忠厚，故曰忠者德之厚也。德之忠厚也，信固而不易，此德之常也，故曰信者德之固也。《脩政語》：帝舜曰：吾盡吾敬以事吾上，故見謂忠焉；吾盡吾敬以接吾敵，故見謂信焉；吾盡吾敬以使吾下，故見謂愛焉。是以見愛親于天下之民，而見貴信于天下之君。故吾取之以敬也，吾得之以敬也，故欲明道而諭教，唯以敬也，故欲明道為忠，必服之。周成王曰：敢問治國之道若何。粥子曰：唯，疑。請以上世之政詔于君王。政曰：治國之道，上忠於主，而中敬其士，而下愛其民。,GJTS-XXD,古今圖書集成·學行典,481
恭謹,魚鱉沈，飛鳥揚，必遠害也。子之死父也，臣之死君也，世有行之者矣，非出死以要名也，恩心之藏于中，而不能違其難也。故人之甘甘，非止為蹠也，而蹠焉往。君子之慘怛，非止為偽形也，諭乎人心。非從外入，自中出者也。《說苑‧說叢篇》：上不信，下不忠，上下不和，雖安必危。曾子曰：入是國也，言信乎群臣，則留可也；忠行乎群臣，則仕可也；澤施乎百姓，則安可也。《雜言篇》：子路行，辭于仲尼曰：敢問新交取親若何。言寡可行若何。長為善士而無犯若何。仲尼曰：新交取親，其忠乎。言寡可行，其信乎。長為善士而無犯，其禮乎。子路將行，辭于仲尼，曰,GJTS-XXD,古今圖書集成·學行典,257
恭謹,雖暴露不顧也。嘗召至京師，議大樂，旦以朝服趨局，暮則易布裘，徒步市塵間，或娼優所集處。率以為常，神宗亦不之責。宋守約為殿帥，自入夏日，輪軍校十數輩捕蟬，不使得聞聲。有鳴於前者，皆重笞之。人皆不堪，故言守約惡聞蟬聲。王荊公性不喜緣飾，經歲不洗沐，衣服雖敝，亦不浣濯。與吳沖卿同為郡牧判官，時韓持國，在館中三人，尤厚善，無日不過從。因相約，每一兩日，即相率洗沐，各更出新衣，為荊公拆洗。《夢溪筆談》：王荊公病喘，藥用紫團山人參，不可得。時薛師政自河東還，適有之，贈公數兩，不受。人有勸公曰：公之疾非此藥不可治，疾可憂，藥不足辭。公曰：平生無紫團參，亦活到今日。公面黧黑，門人憂之，以問醫。醫曰：此垢汙，非疾也。進澡豆令公沬面。公曰：天生黑于予,GJTS-XXD,古今圖書集成·學行典,319
恭謹,一日，眷歌姬趙買兒留宿別業，中心疑其不潔，俾之浴，既登榻，以手自項至踵，且捫且嗅，捫至陰，疑有穢氣，復俾浴。凡再三，東方既白，不復作巫山之夢，徒贈以金趙。或自談，聞者絕倒。《明外史‧王紱傳》：紱，博學，工詩歌，能書，寫山水竹石，妙絕一時。永樂初，除中書舍人。有投金帛購片楮者，輒拂袖起，或閉門不納，甚至詬詈勿顧也。人有諫之者，紱曰：丈夫宜審所處，輕者如此，重者將何以哉。在京師，月下聞吹簫聲，乘興寫《竹石圖》，明旦訪其人贈之，則估客也。客以紅氍毹餽，請再寫一枝為配。紱笑曰：我為簫聲訪汝，汝俗子也。索前書裂之,GJTS-XXD,古今圖書集成·學行典,254
幼慧,唐陳子昂維唐垂拱二年，太歲景戌七月二十日，殤子高氏卒焉，嗚呼哀哉。含瓊敷而不玉實者有矣，夫吾觀顥元機化出入，夭壽之數榮落之，原皆一受而不易者。已悲夫古人之仁，懿中庸不幸短折。今復見之于高子矣，高子渤海蓨人也。黃州府君之幼孫，宛州府君之叔子，天生而岐嶷實覃。實晬越在襁褓，神明滋茂童，蒙淵敏光潤玉顏。八歲始教方書，受甲子已知孝，弟之道詩禮之規。宛丘府君鍾愛之他日嘗趨庭，與諸兒戲神清涵泳，綽然如鴻雛鵠，子有青雲之意也。府君美之曰能光我家者，此兒十五通左氏春秋及尚書，淵塞之志日新宏大矣，不幸享年十七遇暴疾而夭，嗚呼哀哉。宛丘府君感慟，哀過于禮曰不恨爾壽之不長。惜爾器之不彰天，何苗育今也則亡嗚呼。吾將老矣爾遠何哉。其年七月殯于家園，日月云徂六載干茲矣。天授二年龍集辛卯，府君方大崇元域以安，先兆諸子之柩皆附焉。其年二月癸卯朔十八日庚申，啟殯歸瘞于大塋禮也。銘曰來不可遏，去不可止，唯死與生由生與死，於戲殤子噫何往矣。傷慈父之肝情，獨冥冥而長已死，而有知可也，若其無知悲爾。,GJTS-XXD,古今圖書集成·學行典,435
幼慧,獨孤及殤子河南獨孤氏，小字韋八，以其弱而未名也，故以字稱北齊司空行臺尚書。令臨川郡王之七代孫，有虞安南郡長史府君之曾孫，潁川郡長史府君之孫。左驍衛兵曹參軍公之元子，祕書省著作郎京兆偉之甥。生有壽表溫朗聰秀，覃訏於保姆傅婢之手。嶷然異於凡童氣閑，體和取與必時諸父諸母。每謂興我家者必此兒也。賓客之至者看玉人不暇，儻蒙假以壽命則成器，致位未易度也，不幸多病。大曆六年歲次辛亥十二月二十二日夭於舒州，壽至五歲長幼惋痛，六姻悼惜嗚呼，天將不昌吾後裔乎。不然曷使此孩不至於成歟。大曆八年夏四月十六日以其喪歸葬洛陽，祔於王父宅兆之側，其仲父銜涕書其始終紀于墓云。,GJTS-XXD,古今圖書集成·學行典,275
幼慧,屬之吏部歲不及二百人。謂之出身能在，是選者厥惟艱哉。二經章句僅數十萬，言其傳注在外皆誦之，又約知其大說由是。舉者或遠至十餘年，然後與乎三千之數，而升於禮部矣。又或遠至十餘年，然後與乎二百之數，而進於吏部矣。班白之老、半焉昏塞，不能及者皆不在是，限有終身不得與者焉。張童子生九年自州縣達禮部,GJTS-XXD,古今圖書集成·學行典,144
幼慧,柳宗元柳先生曰：越人少恩，生男女，必貨視之。自毀齒已上，父兄鬻賣以覬其利。不足，則盜取他室，束縛鉗梏之，至有鬚鬣者。力不勝，皆屈為僮。當道相賊殺以為俗。幸得壯大，則縛取弱者。漢官因為已利，苟得僮，恣所為，不問。以是越中戶口滋耗，少得自脫；唯童區寄以十一歲勝,GJTS-XXD,古今圖書集成·學行典,128
幼慧,唐杜甫君不見徐卿二子生絕奇，感應吉夢相追隨。孔子釋氏親抱送，並是天上麒麟兒。大兒九齡色清澈，秋水為神玉為骨。小兒五歲氣食牛，滿堂賓客皆回頭。吾知徐公百不憂積，善袞袞生公侯丈夫。生兒有如此二雛者，名位豈肯卑微休。,GJTS-XXD,古今圖書集成·學行典,105
君子小人,小人與人交，未始無差忒。只此真喜歡，也宜重愛惜。他年雲水疏，亦恐難尋覓。出於知則同乎理者謂之是，異乎理者謂之非。出於私則同乎己者謂之是，異乎己者謂之非。善惡有同異，一歸於任情。君子固不欺，見得還思義。思義不顧死，見利或忘生。二者之所起，平之與不平。,GJTS-XXD,古今圖書集成·學行典,124
君子小人,於人不求備，受恩唯恐深。其二君子思興，小人思壞。思興召祥，思壞召怪。其三君子好譽，小人好毀。好毀人怒，好譽人喜。其四君子尚德，小人尚力。尚德樹恩，尚力樹敵。其五君子作福，小人作威。作福福至，作威禍隨。其六君子樂善，小人樂惡。樂惡惡至，樂善善歸。務本則非禮不動，見利則非賄不行。是知君子途，使人從之遊。與義不與利，記恩不記讎。揚善不揚惡，主喜不主憂。二者無奈何，徘徊歲將暮。尚利則亂，尚義則治。任性則近，任情則遠。時止時行，或治或亂。小人去事，民有餘殃。無人負己。與己非比，聞善則樂，見賢則喜。小人之人，與己非惡，聞善則憎，見賢則怒。冶葛根非連靈芝，奈何生與天地齊。斯須傾邪，長久忠厚。喜思其與，怒思其奪。,GJTS-XXD,古今圖書集成·學行典,302
君子小人,君子居顯榮之地，禍患必及其身，故宜晦處窮約也。又六二，包承，小人吉，大人否，亨。六二其質則陰柔其居，則中正以陰柔。小人而言則方否於下志所包畜者，在承順乎。上以求濟其否為身之利，小人之吉也。大人當否則以道自處，豈肯枉己屈道承順於上。唯自守其否而已身之否，乃其道之亨也。,GJTS-XXD,古今圖書集成·學行典,133
君子小人,革之終革道之成也。君子謂善人良善則已，從革而變其著見若豹之彬蔚也。小人昏愚難遷者，雖未能心化，亦革其面而從上之教令也。龍虎大人之象，故大人云虎，君子云豹也。人性本善，皆可變化，然有下愚。雖聖人不能移者，以堯舜為君，以聖繼聖，百有餘年。天下被化可謂深且久矣，而有苗有象其來格烝乂蓋亦革面而已，小人既革其外，革道可以為成也。苟更從而深，治之則為已，甚已甚非道也。故至革之終而又征則凶也。當貞固以自守革至於極而不守以貞，則所革隨復變矣。天下之事始則患乎。難革已，革則患乎，不能守也。故革之終戒，以居貞則吉也。,GJTS-XXD,古今圖書集成·學行典,251
君子小人,樂者樂也。君子樂得其道，小人樂得其欲，以道制欲，則樂而不亂，以欲忘道，則惑而不樂。君子之樂道，猶小人之樂欲。君子以道制欲，故坦蕩蕩。小人徇欲忘道，故長戚戚。又情見而義立，樂終而德尊，君子以好善，小人以聽過。情見於樂之初，而見其義之立化成於樂之終，而知其德之尊。君子聽之而好善，感發其良心也。小人聽之而知過，蕩滌其邪穢也。,GJTS-XXD,古今圖書集成·學行典,160
君子小人,君子之接如水，小人之接如醴，君子淡以成，小人甘以壞。藍田呂氏曰：君子之接人也，以信而不以苟。說人故如水淡而可久，此交之所以全而無後怨。故曰淡以成小人之接人也。苟說而不以信故如醴之甘而不可久。此交之所以難保，故曰甘以壞。又君子不以色親人，情疏而貌親，在小人則穿窬之盜也與。馬氏曰：君子不以色親人者，以其有相愛之情出于中。愉色婉容見於外，蓋真積於內，然後誠動於外。故君子不以色親人而慮其情之不信也。匿怨而友其人者，君子所恥也。,GJTS-XXD,古今圖書集成·學行典,211
君子小人,而海內之情舉積此者，則操術然也。有通士者，有公士者，有直士者，有士者，有小人者。上則能尊君，下則能愛民，物至而應，事起而辨，若是則可謂通士矣。不下比以闇上，不上同以疾下，分爭於中，不以私害之，若是則可謂公士矣。身之所長，上雖不知，不以悖君；身之所短，上雖不知，不以取賞；長短不飾，以情自竭，若是則可謂直士矣。庸言必信之，庸行必慎之，畏法流俗，而不敢以其所獨甚，若是則可謂士矣。言無常信，行無常貞，惟利所在，無所不傾，若是則可謂小人矣。公生明，偏生闇，端生通，詐偽生塞，誠信生神，夸誕生惑。此六生者，君子慎之，而禹桀所以分也。欲惡取舍之權：見其可欲也，則必前後慮其可惡也者；見其可利也，則必前後慮其可害也者，而兼權之，熟計之，然後定其欲惡取舍。如是則常不失陷矣。凡人之患，偏傷之也。見其可欲也，則不慮其可惡也者；見其可利也，則不顧其可害也者。是以動則必陷，為則必辱，是偏傷之患也。人之所惡者，吾亦惡之。夫富貴者，則類傲之；夫貧賤者，則求柔之。是非仁人之情也，是奸人將以盜名於掩世者也，險莫大焉。故曰：盜名不如盜貨。田仲史不如盜也。,GJTS-XXD,古今圖書集成·學行典,464
君子小人,材性知能，君子小人一也；好榮惡辱，好利惡害，是君子小人之所同也；若其所以求之之道則異矣：小人也者，疾為誕而欲人之信己也，疾為詐而欲人之親己也，禽獸之行而欲人之善己也；慮之難知也，行之難安也，持之難立也，成則必不得其所好，必遇其所惡焉。故君子者，信矣，而亦欲人之信己也；忠矣，而亦欲人之親己也；修正治辨矣，而亦欲人之善己也；慮之易知也，行之易安也，持之易立也，成則必得其所好，必不遇其所惡焉。是故窮則不隱，通則大明，身死而名彌白。小人莫不延頸舉踵而願曰：知慮材性，固有似賢人也。夫不知其與己無以異也。則君子注錯之當，而小人注錯之過也。故熟察小人之知能，足以知其有餘，可以為君子之所為也。譬之越人安越，楚人安楚，君子安雅。是非知能材性然也，是注錯習俗之節異也。仁義德行，常安之術也，然而未必不危也；汙僈突盜，常危之術也，然而未必不安也。故曰君子道其常，而小人道其怪。,GJTS-XXD,古今圖書集成·學行典,381
君子小人,天不為人之惡寒也而輟冬，地不為人之惡遼遠也而輟廣，君子不為小人匈匈也而輟行。天有常道矣，地有常數矣，君子有常體矣。君子道其常，小人計其功。詩曰：何恤人之言兮。此之謂也。楚王後車千乘，非知也；君子啜菽飲水，非愚也；是節然也。若夫心意脩，德行厚，知慮明，生於今而志乎古，則是其在我者也。故君子敬其在己者，而不慕其在天者，是以日進也；小人錯其在己者，而慕其在天者，是以日退也。故君子之所以日進，與小人之所以日退，一也。君子小人之所以相懸者，在此耳。,GJTS-XXD,古今圖書集成·學行典,221
君子小人,然後人名之；先求，然後人與之。人必其自愛也，然後人愛諸；人必其自敬也，然後人敬諸。自愛，仁之至也；自敬，禮之至也。未有不自愛敬而人愛敬之者也。或問：龍、龜、鴻、鵠不亦壽乎。曰：人可壽乎。曰：物以其性，人以其仁。或問：人言仙者，有諸乎。吾聞伏羲、神農歿，黃帝、堯、舜殂落而死。文王，畢；孔子，魯城之北。獨子愛其死乎。非人之所及也。仙亦無益子之彙矣。或曰：聖人不師仙，厥術異也。聖人之於天下，恥一物之不知；仙人之於天下，恥一日之不生。曰：生乎。名生而實死也。或曰：世無仙，則焉得斯語。曰：語乎者，非囂囂也歟。惟囂囂能使無為有。或問仙之實。曰：無以為也。有與無，非問也。問也者，忠孝之問也。忠臣孝子，徨乎不徨。或問：壽可益乎。曰：回、牛之行德矣，曷壽之不益也。曰：德，故爾。如回之殘，牛之賊也，焉德爾。曰：殘、賊或壽。曰：彼妄也，君子不妄。有生者必有死，有始者必有終，自然之道也。君子忠人，況己乎。小人欺己，況人乎。,GJTS-XXD,古今圖書集成·學行典,405
君子小人,非必高位厚祿，富貴榮華之謂也。此則君子之所宜有，而非其所以為君子者也。所謂小人者，非必貧賤凍餒困阨窮之謂也。此則小人之所宜處，而非其所以為小人者也。奚以明之哉夫桀紂者夏殷之君王也。崇侯惡來天子之三公也。而猶不免於小人者，以其心行惡也，伯夷叔齊餓夫也。傅說胥靡而井臼處虜也，然世猶以為君子者，以為志節美也。,GJTS-XXD,古今圖書集成·學行典,152
君子小人,不可。君子稟陽正氣而生，小人稟陰邪氣而生。無陰則陽不成，無小人則君子亦不成。唯以盛衰乎。陽六分則陰四分，陰六分則陽四分，陰陽相半則各五分矣。由是知君子小人之時有盛衰也。治世則君子六分，君子六分則小人四分，小人固不勝君子矣。亂世則反是。君君臣臣，父父子子，兄兄弟弟，夫夫婦婦，謂各安其分也。君不君，臣不臣，父不父，子不子，兄不兄，弟不弟，夫不夫，婦不婦，謂各失其分也。此則由世治，世亂使之然也。君子常行勝言，小人常言勝行。故世治則篤實之士多，世亂則緣飾之士眾篤。實鮮不成事，緣飾鮮不敗事成多，國興敗多國亡。家亦由是而興亡也。夫興家興國之人，與亡國亡家之人，相去一何遠哉。樵者問漁者曰,GJTS-XXD,古今圖書集成·學行典,290
君子小人,人所謂才者，有利焉有害焉者，何也。漁者曰：才一也。利害二也。有才之正者，有才之不正者。才之正者利乎人，而及乎身者也。才之不正者利乎身，而害乎人者也。曰不正則安得謂之才，曰人所不能而能之安得不謂之才。聖人所以惜乎才之難者，謂其能成天下之事，而歸之正者，寡也。若不能歸之以正才，則才已難乎。語其仁也。譬猶藥之療疾也。毒藥亦有時而用也。可一而不可再也，疾愈則速已，不已則殺人矣。平藥則常日而用之，可也，重疾非所以能治也。能驅重疾而無害人之毒者。古今人所謂良藥也，易曰大君有命開國承家，小人勿用如是，則小人亦有時而用之。時平治定用之則否。詩云：他山之石，可以攻玉。其小人之才乎。樵者謂漁者曰,GJTS-XXD,古今圖書集成·學行典,291
君子小人,學成行尊優入聖賢之域者，上達也。農工商賈各隨其業以成其志者，下達也。夫子論上達下，達蓋以學者對小民而並言也。若夫為惡為不義之小人，彼則有敗亂耳惡能達。欲為君子，非積行累善，莫之能致一念私邪。一事悖戾立見其為小人。故曰：終身為善，不足一旦，為惡有餘。君子有偶為小人所困抑，若自反無愧怍，於我何損。又安知其不為進，德之助歟。富貴利達是人之所欲也。然而出處去就之異趣。君子小人之攸分，蓋君子必審夫理之是非，而小人惟計夫事之利害。審是非則虞人，雖賤非招不往計利害則苟可獲禽，雖詭遇為之。君子之事上也，必忠以敬。其接下也，必謙以和。小人之奉上也必諂以媚，其待下也必傲以忽媚上而忽下。小人無常心，故君子惡之。君子小人互相指為朋黨辨之不早，則君子常被誣，而小人常得志也。先儒有言曰：君子至公，引類小人。徇私立黨，善夫。為國者知所以扶植善類，而不為惡黨所傾其庶幾矣。,GJTS-XXD,古今圖書集成·學行典,375
君子小人,君子則所見者大且遠，小人則所見者小且近。君子之志所慮者，豈止其一身直慮及天下千萬世。小人之慮一朝之忿，曾不遑恤其身。天地之間皆有對。有陰則有陽，有善則有惡。君子小人之氣常相停，但六分君子則治，六分小人則亂。七分君子則大治，七分小人則大亂。如是則堯舜之世不能無小人，蓋堯舜之世只是以禮樂法度，驅而之善盡其道而已。然言比屋可封者，以其有教雖欲為惡，不能成其惡。君子好成物故吉，小人好敗物故凶。義理與客氣常相勝，只看消長分數多少。為君子小人之別義理所得漸多則自然知得。客氣消散得漸少消盡，客氣者是大賢。問君子之與小人處也，必有侵陵困辱之患，則如之何。曰：於是而能反己，兢謹以遠其禍則德益進矣。詩不曰他山之石，可以攻玉。,GJTS-XXD,古今圖書集成·學行典,306
君子小人,而其依阿淟涊回互隱伏，糾結如蛇蚓，瑣細如蟣虱，如鬼域狐蠱，如盜賊詛咒，閃倏狡獪，不可方物者，必小人也。君子小人之極既定於內，則其形於外者。雖言談舉止之微無不發，見而況於事業文章之際尤所謂粲然者，彼小人者。雖曰難知而亦豈得而逃哉。勉齋黃氏曰：古之君子非仁不存，非禮不立，非義不行，所貴者良貴所樂者。真樂人之知不知，世之用不用，於我何與焉。貧富貴賤，生死禍福日交乎。前不暇顧也後之。君子心之所固有事之所當行，何者為禮，何者為義。何者為智。懵然莫覺也。功名而己耳，利祿而已耳。以區區之私意小智，汲汲然求售於人。慮人之不己用也，委曲遷就以求順於人幸而得志，侈然以為莫己若也。小不如意則戚戚然，幾不能以終日矣。,GJTS-XXD,古今圖書集成·學行典,300
君子小人,白居易君子哉道本性知德，惟天縱抱乎不器之器，成乎有用之用。不器者通理而黃中有用者致遠而任重蓋識包權變，理蘊通明業非學致器異琢成。審其時有道舒而無道卷，慎其德捨之藏而用之行，語其小能立誠以修詞，論其大能救物以濟時，以之理心則一身獨善，以之從政則庶績咸熙，既居家而必達，亦在邦而允釐彼。子貢雖賢唯稱瑚璉之器，彥輔信美空標水鏡之姿，是故非求備者又何以知之。豈如我順乎通塞，合乎語默，何用不臧何嚮不克。施之乃伊呂事業，蓄之乃莊老。道德雖應物而不滯，終飭躬而有則若止水之在，器因器圓方如良工之用材隨材曲直，原夫根淳精於妙有宅元和以虛，受內弘道以惟新外濟用而可久鄙斗筲之奚筭諒，挈瓶之固守何器。量之差殊在性情之能否，豈不以神為元樞，智為心符，全其神則為，而勿有虛其心則用。當其無故動與神合，靜與道俱時或用之必開，臧武之智道不行也。則守甯子之愚至乎哉冥，心在我無可而無不可應用，不疲無為而無不為信，大成而大受，非小慧而小知。顧庶類曲從則輪轅適用，若一隅偏執則鑿枘難施，是以易尚隨時禮，貴從宜展矣。君子斯焉取斯。,GJTS-XXD,古今圖書集成·學行典,448
君子小人,不相投貪廉。進退不相侔，動靜語默不相應。如此而望議論協和政令平允安可得耶。安可幸而致邪。易泰卦君子道長小人道消，則時自泰矣。否卦小人道長君子道消，則時自否矣。若使君子小人並位而處其時之否泰，必無兩立之理。君子常寡小人常眾，則小人必勝，君子不勝。君子不勝則奉身而退，樂道無悶。萬一小人不勝則陰相交結互為朋蔽，駕虛鼓扇，白黑雜糅，千岐萬轍，眩惑主聽必得其勝，然後能已也。小人既勝則益復肆毒於良善,GJTS-XXD,古今圖書集成·學行典,195
君子小人,梟心虺志無所不為。所以自古泰而治世少否而亂世多者亦止小人常勝君子常不勝之所致也。小人但能致亂不能致治，若小人或能致治則易更，九聖必不於小人道長之時，謂之為否也。凡六十四卦三百八十四爻大抵諸聖以意象配，君子小人而分善惡至多，不可悉數也。易曰：小人不恥不仁，不畏不義，不見利不勸，不威則不懲。夫小人者聖賢無不鄙而惡之故。易曰：小人而乘君子之器，盜思奪之矣。詩曰：憂心悄悄慍於群小，此皆聖賢鄙惡小人之甚者也。書曰：君子在野小人在位，民棄不保。天降之咎此謂用小人則民叛，而天降災也。仲尼曰：君子中庸小人反中庸荀子。亦曰君子小人相反也。夫小人所為既與君子相反，戾則安可使之並處哉。所議安能得其協和哉。夫天子無官爵無職事但能辨別君子小人而進退之，乃天子之職也。自古稱明王明君明后者，無他惟能辨別君子小人而用捨之，方為明矣。至於煩思慮親細，故則非所以用明之要也。,GJTS-XXD,古今圖書集成·學行典,374
君子小人,歐陽修臣聞朋黨之說，自古有之，惟幸人君辨其君子、小人而已。大凡君子與君子以同道為朋，小人與小人以同利為朋，此自然之理也。然臣謂小人無朋，惟君子則有之，其故何哉。小人所好者，祿位也；所貪者，財貨也。當其同利之時，暫相黨引以為朋者，偽也；及其見利而爭先，或利盡而交疏，則反相賊害，雖其兄弟親戚，不能相保。故臣謂小人無朋，其暫為朋者，偽也。君子則不然，所守者道義，所行者忠信，所惜者名節。以之修身，則同道而相益；以之事國，則同心而共濟，終始如一。此君子之朋也。故為人君者，但當退小人之偽朋，用君子之真朋，則天下治矣。堯之時，小人共工、驩兜等四人為一朋，君子八元、八凱十六人為一朋。舜佐堯，退四凶小人之朋，而進元、凱君子之朋，堯之天下大治。,GJTS-XXD,古今圖書集成·學行典,316
君子小人,蘇轍臣竊觀元祐以來，朝廷改更弊事，屏逐群枉，上有忠厚之政，下無聚斂之怨，天下雖未大治，而經今五年，中外帖然，莫以為非者。惟姦邪失職居外，日夜窺伺便利，規求復進，不免百端游說，動搖貴近。臣愚竊深憂之。,GJTS-XXD,古今圖書集成·學行典,99
君子小人,將軍為此，非融等所裁。將軍王章至，曰：章自為之，將軍不知也。侃曰：昔殷融為君子，王章為小人；今王章為君子，殷融為小人。《唐書‧徐曠傳》：曠，字文遠。李密敗，入東都。世充給稍異等，而文遠見輒先拜。或問：君踞見李密而下王公，何耶。答曰：密，君子，能受酈生之揖；世充，小人，無容故人義。相時而動可也。《陸贄傳》：帝始任楊炎、盧杞，引樹私黨，排忠良，天下怨疾。貞元後，懲艾其失，雖置宰相，至除用庶官，反覆參詰乃得下。及贄秉政，始請臺閤長官得以自薦其屬，有不職，坐舉者。帝初許之，或言諸司所引親黨，招賂遺，無實才，帝復詔宰相自擇。贄奏言：齊桓公問管仲害霸，對曰：與賢人謀事，而小人議之，害霸也。,GJTS-XXD,古今圖書集成·學行典,292
君子小人,所謂小人者，非悉懷險詖以覆邦家也，蓋趨向狹促，以沮議為出眾，自異為不群，趨小利，昧遠圖，效小信，傷大道爾。帝雖嘉之，然卒停薦士。《李絳傳》：絳拜同中書門下平章事。帝患朋黨，以問絳。答曰：自古人君最惡者朋黨，小人揣知，故常藉口以激怒上心。朋黨者，尋之則無跡，言之則可疑。小人常以利動，不顧忠義；君子者，遇主知則進，疑則退，安其位不為它計，故常為姦人所乘。夫聖人同跡，賢者求類，是同道也，非黨也。陛下奉遵堯、舜、禹、湯之德，豈謂上與數千年君為黨耶。道德同耳。漢時名節骨鯁士，同心愛國,GJTS-XXD,古今圖書集成·學行典,239
君子小人,《歸田錄》：宋鄭公庠初名郊，與其弟祁自布衣時，名動天下號為二宋，其為知制誥仁宗驟加獎眷便欲大用有忌其先進者，譖之謂其姓符，國號名應郊天。又曰郊音交也交者，替代之名也。其言不祥仁宗遽命改之，公怏怏不獲已，乃改為庠公。後更踐二府，二十餘年以司空致仕，兼享福壽而終，而譖者竟不見用以，卒可以為小人之戒也。《宋史‧趙抃傳》：抃為侍御史，彈劾不避權倖，聲稱凜烈，京師目為鐵面御史。其言務欲朝廷別白君子小人，以謂：小人雖小過，當力遏而絕之；君子不幸詿誤，當保全愛惜，以成就其德。《劉摯傳》：摯，為監察御史裏行。入見，神宗問：卿從學王安石耶。安石極稱卿器識。對曰：臣東北人，少孤獨學，不識安石也。退而上疏曰：君子小人之分，在義利而已。小人才非不足用，特心之所向，不在乎義。故希賞之志，每在事先；奉公之心，每在私後。陛下有勸農之意，今變而為煩擾；陛下有均役之意，今倚以為聚歛。有愛君之心，憂國之言者，皆無以容於其間。今天下有喜於敢為，有樂於無事。彼以此為流俗，此以彼為亂常。畏義者以進取為可恥,GJTS-XXD,古今圖書集成·學行典,438
君子小人,一於利欲，懷於讒佞。君子得位，有容於小人；小人得勢，必排於君子。明君在上，不可不辨也。世祖嘉納焉。後拜光祿大夫，參預中書省事。《廉希憲傳》：希憲為平章事。病久不愈，太子遣人諭旨曰：上命卿領門下省，無憚群小，吾為卿除之。竟為阿合馬所沮。太子遣侍臣問疾，因問治道，希憲曰：君天下在用人，用君子則治，用小人則亂。所憂者，大奸專政，群小阿附，誤國害民，病之大者。殿下宜開聖意，急為屏除，不然，日就沉痾，不可藥矣。《玉堂漫筆》：金陵陳遇字中行，自少篤學仕元，為溫州路學教授。時兵亂棄官歸隱，閒居一室。署曰：靜誠每夙興焚香叩天，願生聖主以救世。太祖克金陵南臺侍御史，秦元之薦於上，即日召見與語，大悅。稱先生而不名。既定鼎贊畫實多，命為翰林學士者，再皆辭，又命為禮部侍郎，又辭。又除為禮部尚書，又固辭。上嘉獎，連稱君子。《仰山脞錄》：合州立齋，鄒公智，少負才氣，未冠發解全蜀，赴會試過三。原謁尚書王公恕曰：智此行取甲第非所急所急者，扶陽抑陰此疏不可不上也。王公微哂而罷及入試，果登第。,GJTS-XXD,古今圖書集成·學行典,435
君子小人,《抱朴子‧博喻篇》：麟止鳳儀所患，在少狐鳴梟呼世忌其多是以，俊乂盈朝而求賢者，未倦讒佞作威而忠貞者切齒。鋸牙之獸雖低伏而見憚，輝斧之蟲雖跧形而不威。故君子被褐窮而不可輕，小人軒冕達而不足重。《文中子‧事君篇》：謝靈運小人哉。其文傲，君子則謹沈休文，小人哉其文冶君子則典。《宋史‧羅從彥傳》：君子在朝則天下必治，蓋君子進則常有亂世之言，使人主多憂而善心生，故治。小人在朝則天下亂，蓋小人進則常有治世之言，使人主多樂而怠心生，故亂。《書》：小人治跡，君子治心。或謂叟子於道則得其一二矣。惜無文以發之。叟曰：然君子有文以明道，小人有文以發身。夫變白以為黑，轉南以為北，非小人有文者，孰能之。《畫墁錄》：司馬溫公云茶墨正相反。茶欲白，墨欲黑。茶欲新，墨欲陳。茶欲重，墨欲輕。如君子小人不同至。如喜乾而惡濕，襲之以囊，水之以色，皆君子所好。玩則同也。,GJTS-XXD,古今圖書集成·學行典,370
游說,同前太史公曰：韓子稱長袖善舞，多錢善賈，信哉是言也。范睢、蔡澤世所謂一切辯士，然游說諸侯至白首無所遇者，非計策之拙，所為說力少也。及二人羈旅入秦，繼踵取卿相，垂功於天下者，固彊弱之勢異也。然士亦有偶合，賢者多如此二子，不得盡意，豈可勝道哉。然二子不困，惡能激乎。,GJTS-XXD,古今圖書集成·學行典,131
游俠,同前太史公曰：吾過大梁之墟，求問其所謂夷門。夷門者，城之東門也。天下諸公子亦有喜士者矣，然信陵君之接巖穴隱者，不恥下交，有以也。名冠諸侯，不虛耳。高祖每過之而令民奉祠不絕也。,GJTS-XXD,古今圖書集成·學行典,87
游俠,齊之以禮法，民曷由知禁而反正乎。古之正法：五伯，三王之罪人也；而六國，五伯之罪人也。夫四豪者，又六國之罪人也。況于郭解之倫，以匹夫之細，竊殺生之權，其罪已不容於誅矣。觀其溫良泛愛，振窮周急，謙讓不伐，亦皆有絕異之姿。惜乎不入於道德，苟放縱於末流，殺身亡宗，非不幸也。自魏其、武安、淮南之後，天子切齒，衛、霍改節。然郡國豪傑處處各有，京師親戚冠蓋相望，亦古今常道，莫足言者。唯成帝時，外家王氏賓客為盛，而樓護為帥。及王莽時，諸公之間陳遵為雄，閭里之俠原涉為魁。,GJTS-XXD,古今圖書集成·學行典,229
游俠,近世延陵、孟嘗、春申、平原、信陵之徒，皆因王者親屬，藉於有土卿相之富厚，招天下賢者，顯名諸侯，不可謂不賢者矣。此如順風而呼，聲非加疾，其勢激也。至如閭巷之俠，脩行砥名，聲施於天下，莫不稱賢，是為難耳。然儒、墨皆排擯不載。自秦以前，匹夫之俠，湮滅不見，余甚恨之。以余所聞，漢興有朱家、田仲、王公、劇孟、郭解之徒，雖時扞當世之文罔，然其私義廉潔退讓，有足稱者。名不虛立，士不虛附。至如朋黨宗彊比周，設財役貧，豪暴侵凌孤弱，恣欲自快，游俠亦醜之。余悲世俗不察其意，而猥以朱家、郭解等令與豪之徒同類而共笑之也。魯朱家者，與高祖同時。魯人皆以儒教，而朱家用俠聞。所藏活豪士以百數，其餘庸人不可勝言。然終不伐其能，歆其德，諸所嘗施,GJTS-XXD,古今圖書集成·學行典,309
游俠,王子晉云：佐饔得嘗，佐鬥得傷。此言為善則預，為惡則去，不欲黨人非義之事也。凡損於物，皆無與焉。然而窮鳥入懷，仁人所憫；況死士歸我，當棄之乎。伍員之託漁舟，季布之入廣柳，孔融之藏張儉，孫高之匿趙岐，前代之所貴，而吾之所行也，以此得罪，甘心瞑目。至如郭解之代人報讎，灌夫之橫怒求地，游俠之徒，非君子之所為也。如有逆亂之行，得罪於君親者，又不足卹焉。親友之迫危難也，家財己力，當無所吝；若橫生圖計，無理請謁，非吾教也。墨翟之徒，世謂熱腹，楊朱之侶，世謂冷腸；腸不可冷，腹不可熱，當以仁義為節文爾。,GJTS-XXD,古今圖書集成·學行典,245
游俠,人物稟常格，有始必有終。年時俛仰過，功名宜速崇。壯士懷憤激，安能守虛沖。乘我大宛馬，撫我繁弱弓。長劍橫九野，高冠拂元穹。慷慨成素霓，嘯叱起清風。震響駭八荒，奮威躍四戎。濯鱗滄海畔，馳騁大漠中。獨步聖明世，四海稱英雄。,GJTS-XXD,古今圖書集成·學行典,108
游俠,陳後主遊俠長安中，置驛過新豐。擊鐘蒲璧磬，鳴弦楊葉弓。孟公正驚客，朱家始賣僮。羞作荊卿笑，捧劍出遼東。,GJTS-XXD,古今圖書集成·學行典,51
游俠,弘執恭英名振關右，雄氣逸江東。遊俠五都內，去來三秦中。劍照七星影，馬控千金驄。縱橫方未息，因玆定武功。,GJTS-XXD,古今圖書集成·學行典,51
游俠,馬牛衣服什物充牣其庭。《北齊書‧盧文偉傳》：偉子宗道，性麤率，重任俠。歷尚書郎、通直散騎常侍，後行南營州刺史。常于晉陽置酒，賓遊滿坐。中書舍人馬士達目其彈箜篌女妓云：手甚纖素。宗道即以此婢遺士達，士達固辭，宗道便命家人將解其腕，士達不得已而受之。將赴營州，于督亢陂大集鄉人，殺牛聚會。有一舊門生酒醉，言辭之間，微有疏失，宗道遂令沈之于水。後坐酷濫除名。《周書‧韋祐傳》：祐，字法保，京兆山北人也。少以字行于世。世為州郡著姓。祖駢，雍州主簿。舉秀才，拜中書博士。父義，前將軍、上洛郡守。魏大統時，以法保著勳，追贈泰州刺史。法保少好遊俠，而質直少言。所與交游,GJTS-XXD,古今圖書集成·學行典,277
游俠,似矣，亦須見之李郎能致吾一見乎。曰：靖之友劉文靜者，與之狎因文靜見之，可也。然兄何為。曰：望氣者言太原有奇氣，使訪之，李郎何日到太原靖計之日。曰：達之明日。日方曙候我於汾陽橋言訖乘驢而去，其行若飛。迴顧已失。公與張氏且驚且喜，久之曰：烈士不欺人，固無畏。促鞭而行，及期入太原果復相見，大喜，偕詣劉氏詐謂文靜曰：有善相者思見郎君，請迎之。文靜素奇其人，一旦聞有客善相，遽致使迎之。使迴而至，不衫不履裼裘而來，神氣揚揚貌，與常異。虯髯默然居末坐見之心死飲數盃，招靖曰：真天子也。公以告劉，劉益喜自負既出，虯髯曰：吾得八九矣。然須道兄見李郎宜與一妹復入京,GJTS-XXD,古今圖書集成·學行典,274
游俠,非英雄者乎。人臣之謬思亂者，乃螳臂之拒走輪耳。我皇家垂福萬葉，豈虛然哉。或曰：衛公之兵法，半乃虯髯所傳也。《劉無雙傳》：唐王仙客者，建中中朝臣劉震之甥也。初仙客父亡，與母同歸外氏。震有女曰：無雙小仙客，數歲皆幼稚，戲弄相狎，震之妻常戲呼仙客為王郎子。如是者凡數歲而震。奉孀姊及撫仙客尤至，一日王氏姊疾且重召震約曰：我一子念之可知也。恨不見婚宦無雙端麗慧聰，我深念之異日無令歸他族。我以仙客為託爾，誠許我瞑目無所恨也。震曰：姊宜安靜自頤養，無以他事自擾。其姊竟不痊，仙客護喪歸葬襄鄧。服闋思念身世孤孑如此，宜求婚娶以廣後嗣。無雙長成矣。我舅氏豈以位尊官，顯而廢舊約耶。,GJTS-XXD,古今圖書集成·學行典,283
游俠,郎君見知此驛，今日疑娘子在此，令塞鴻問候。又曰：我不久語，明日我去後，汝于東北舍閣子中紫褥下取書送郎君。言訖便去。忽聞簾下極鬧云內家中惡，中使索湯藥甚急，乃無雙也。塞鴻疾告仙客。仙客驚曰：我何得一見。塞鴻曰：今方修渭橋郎君可假作理橋官，車子過橋時，近車子立無雙，若認得必開簾子，當得瞥見耳。仙客如其言至第三車子，果開簾子窺見，真無雙也。仙客悲感怨慕不勝其情，塞鴻於閣子中褥下得書送仙客。花牋五幅皆無雙真跡。詞理哀切，敘述周盡。仙客覽之，茹恨涕下。自此永訣耳。其書後云常見敕使說：富平縣古押衙人間，有心人今能求之否。,GJTS-XXD,古今圖書集成·學行典,257
勇力,應璩足下以方剛之盛年，應不羈之勁勇，將發虓虎之威，致霜雪之誅擒吳梟。蜀定功萬里而劉備不下山，孫權不出水，武力不奮，猛氣畜勇其毒如何。,GJTS-XXD,古今圖書集成·學行典,66
勇力,若思弊之倫為能自託幽昧之中，棄身陷阱之間，如盜跖竄身於虎吻，穿窬先首於溝瀆，而暴虎憑河，果敢之類則能有之，是以。余謂明無膽，無膽能偏守易了之理不在多，喻故不遠引繁言，若未反三隅尤復有疑思，承後悔得一騁辭。夫論理性情折引異同，固尋所受之，終始推氣分之。所由順端極末乃不悖耳。今子欲棄置渾元捃摭所見，此為好理。綱目而惡持綱領也。本論二氣不同明，不生膽，欲極論之。,GJTS-XXD,古今圖書集成·學行典,179
勇力,有所塞也。光懼廢立勇有所撓也。夫惟至能無所虧耳。苟自非若此，誰無弊損乎。但當總有無之大略而致論之耳，夫物以實見為主，延年奮發勇義凌雲，此則膽也。而云夙無武稱此為信，宿稱而疑成事也。延年處議明所見也。壯氣騰厲勇之決也。此足以觀矣。子又曰：言明無膽，無膽能偏守案子之言，此則有專膽之人亦為膽，特自一氣矣。五才存體，各有所生。明以陽曜，膽以陰凝，豈可為有陽而生陰可無陽耶。雖相須以合德要自異氣也。凡餘雜說於期，陵母暴虎云云萬言致一，欲以何明耶。幸更詳思不為辭費而已矣。,GJTS-XXD,古今圖書集成·學行典,231
勇力,北周庾信蓋聞意氣，難干非資。扛鼎風神，自勇無待。翹關是以，曹劌登壇。汶陽之田，遽反相如。睨柱連城，之璧更還。宋司馬光何為而正，致誠則正。何為而勇，蹈正則勇。孟賁之材，心動則回。臨義不疑，嗚呼勇哉。,GJTS-XXD,古今圖書集成·學行典,98
勇力,明侯一元歲嘉靖壬子賊連倭彝，劫海上所至戎士鼠，竄公私狼顧莫有死。綏膺賊者賊狃勝益深入，遂燒黃巖轉掠不復制樂東鄙水坑趙氏者，世家也。賊以巨艦一夕奄至其聚。趙之士女或執、或逃。賊既悉輦其貲方整居放兵四劫。凡趙氏豪俊素稱驍健者皆走，匿喙息草間，無敢出氣。乃趙君連者聞難則辟其妻子。他所己乃大呼，持梃出擊連仆數賊顧呼。其子弟曰：勿走。賊易與耳，又前更擊。遂突入其陣，意氣彌厲，賊走且僵。盡釋係累委鹵獲道上以餌追者後援不繼。一賊出於廁，鏦君以矛傷腋悶絕然，賊亦破膽并逸。趙子弟緣君而奮者五人，甌盤傳定頌相與尾擊，乘勝逐賊及舟迺反。是日也斬獲首鹵，三賊扶傷而歸。死者無筭，君既輿歸。其家猶呼。其左右曰：賊可擊也。盍掖我以從，賊復起行數十百步，距躍高岸困頓乃還且死。家人環而哭之。君張目曰：勿哭，人百年會有一死。吾今者脫嬰孺於屠剝，免女婦於僇辱。不衊先世之宇，不隕家聲,GJTS-XXD,古今圖書集成·學行典,377
